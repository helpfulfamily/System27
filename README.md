
# 0.	BÖLÜM: KENDİ KENDİSİNİ ANLATAN ÖYKÜ

Vanilya ve böğürtlen kokusu... Tarçın ve sıcak bir meltem…Neredeyim ben? Neyim ben? Ben her şeyim, yani hiçbir şey… Ben var mıyım? Ben ve O… Ben yokum, O var. Yalnızca O var. O’ndan başka da hiçbir şey yok. Öyleyse bu sesler kime ait? 
Mavi ışık patlamaları eşliğinde bir erkek sesi kesik kesik geliyor  “27 yıl sonra…”, “Görüşeceğiz”… 
Ardından genç bir kızın sözleri başlıyor gibi “ayperili ormanlarla dolu esenlik yurdu” 
Gökte dans eden bu yerli çocukları, kadınlar, kızlar da neyin nesi? Ya bu çalan müzik? Morınkhur veya sarangi gibi bir müzik âleti olmalı…

O malum gün yere yığıldığında aklına bu düşünceler, sesler, kokular hücum ediyordu.   
O sıralarda henüz dokuz yaşında idi. Türkiye’nin güneyinde, Denizciler adlı bir sahil kasabasındaki deniz kenarında gene yalnız başına düşüncelere dalmıştı. İnsanların yüzmek ve balık tutmak için kullandıkları bir su birikintisi olarak gördükleri denizin görkemi karşısında dalıp gitmişti. Bu deniz kim bilir hangi medeniyetlerin doğuşuna ve yıkılışına tanıklık etmişti. Ama o hâlen varlığını sürdürüyordu. Onun sularında, hiç ölmeyecekmiş gibi nice insanlar ıslanmıştı ne çok savaş gemileri yüzdürmüşlerdi de, onun muazzamlığını akıllarına bile getirmemişlerdi. Bu döngü yüzlerce yıldır sürüp gidiyordu. İşte onun çocuk aklını kurcalayan da bu idi.
“Bu öncesiz ve sonrasız garip döngüde, bu uçsuz bucaksız varlığın içinde, benim gibi önemsiz bir zerrenin yeri nedir?”
 Bu düşünceler, her şeyin diğerleri ile bu kadar bağlantılı olması onu tarifi imkansız bir hazla sarhoş ediyor gibi idi. Aniden epilepsi krizlerine benzer bir nöbet geçirerek yere yığılıp o sıralarda sanrı olduğunu düşündüğü birtakım vizyonlara maruz kalmıştı.
Nöbet geçirmekte iken, kainattaki münferit nesnelerin sınırlarının silikleşmesi, gözle görünenlerin fraktal benzeri şekillerden ibaret hâle gelmesi ve her türlü anlamın yerle bir olması gibi birtakım deneyimler yaşamıştı. Kainatın bir bütün olduğunu, kendisinin de bu bütünün küçük bir zerresi olduğunu daha önce de düşünmüştü, ama bu düşündüğünü o ân tüm vücudu ile hissediyordu.
O ân yemin etmişti: “İçinde yaşadığımız gerçekliğin üzerinde bir gerçeklik var. Ben ancak ona kendimi adarsam anlam kazanacağım.”
 Kendi deyimi ile “dünyâ diye adlandırılan bu simülasyonda” başına gelen hiçbir şeyin şimdilik gerçek bir anlamı olmadığına da kanaat getirmişti.
 Hepsi daha büyük bir senaryonun parçalarından ibaretti ve kendini en büyük senaristin, sistemlerin sisteminin senaryosuna adadığı günden beri her türlü musibeti, bu dünyadaki vazifesini kendisine bildiren birer haber kaynağı olarak görmüş ve metanetle karşılamıştı.
 27 yıl önceki bu vakada, gelecekte karşılaşacağı bildirilen “mavi ışığı” bekleyip durmuş, inancını bir ân olsun yitirmemişti. 
Karanlık otel odasının tavanına bakar hâlde bu düşüncelere dalmıştı. Burnuna derin bir rutubet kokusu geliyordu. Kaldığı oda en alt katta idi. Dışarıda çeşitli milletlerden insanlar, odanın çevresinde bulunan masalara oturmuş şakalaşıp muhabbet ediyorlardı.
“Benim de nasibim buymuş.” diye düşündü Altay, “Ömrüm boyunca dört tarafı insanlarla çevrili ıssız bir adada yalnız hissetmek. 
Belli ki bu dünyanın sunduklarından yüz çevirip henüz bilinmeyene adanmak yalnızlaştırır.  
 Onlar sağlıklı ve mutlu kimseler. Tanrı mutluluklarını daim kılsın. Sorun onlarda değil. Esâs sorun benim zihnimde. Zihnimde kibrin zerrelerini bile istemiyorum artık. 
Ben bir havâî fişek gibi bir anlığına parlayarak sorun kaynağını haber verip sönüp gitmek istiyorum. 
Erdemli olduğumuzu düşünmenin verdiği haz, bizleri erdemli kılmaya yetmez. 
Kimseyi hor görmek haddime değildi. Haddimi bilmiyordum. 
Artık üstünlük maskesini çıkarıyorum. Bu maskeyi yüzüme kendi ezikliklerim, kendi kaygılarım takmıştı. 
Korkularımla yüzleşeceğim. Ezikliklerimi kabullenip, elimden geldiğince düzeltmeye çalışacağım. 
Tabii ki ben de sıradan her insan gibi kusurlarla doluyum. 
Ama ben en koyu kibri saklamak için uygulanan stratejik ve sahte bir tevazu da istemem. Samimiyetsizlik eninde sonunda kendisini belli eder.
Ne aşırı iddialı olmalı ne de ezik. Enginlik dengesini bulmaya çalışacağım.”
Neydi onu bu kadar katılaştırıp insanlardan uzaklaştıran ve sonra da kendi yalnızlığı ile, kibri ile, eziklikleri ile yüzleşmeye iten?
O malum gün aklına geldi birden. Tam 27 yıl önce ettiği yeminden hâlen dönmemişti. 

 Ama artık yalnızdı. Er-Sogotoh gibi geçirdi içinden : “Tanrı bir tek beni yalnız yaratmış olmalı.”

Ne zaman yalnız hissetse yaptığı gibi, günlüğünden rastgele bir sayfayı açtı ve okumaya başladı:
Biz çok acı çektik.
Biz diyorum, çünkü o zamanlar kendimizi adam etmek uğruna birlikte içtenlikle mücadele ettiğimiz dostlarımla birlikte idim.
Ağaçları koruyup çevremizi temizlediğimiz fakat sırf gösteriş adına dindar görünüp onların dedikodularına katılmadığımız için, "Bunlar ağaçlara tapıyorlar. Bunlar düpedüz pagandır " denilerek iftira atıldığında da yalnız değildim.
Yoldaş edindiğim kimseler de aynı iftiralara maruz kaldılar.
Birlikte kaldığımız evlerden atıldık. Aç kaldık. Deniz kenarına baraka yapıp orada yattık. Hurda topladık. Okul temizliğine çıktık. Bir şekilde para biriktirip, ufak bir dükkân kiralayıp sahaf açtık ancak kitaba rağbet olmadığından mecburen kapatmak zorunda kaldık. 
İşin kötüsü, sahaf için kullandığımız dükkân dışında kaldığımız bir yer yoktu ve bizim şaman-paganist olduğumuza dair söylentiler hâlen yaşamakta olduğundan, bulunduğumuz yerde nefes alamaz hâle gelmiştik.
Hâlbuki, bu dedikoduları yayanlar gösteriş için ahlaklı görünüp birbirlerine ticarette göz kırparken, biz sahafa çekilip felsefe ve dinler tarihi üzerine tartışmalar yaparak, hepsinin ulaşmaya çalıştığı esas amaç yani "erdemlilik" üzerine tefekkür etmekteydik.
Gene de, paganist denilerek evi basılan, kovulan, dışlanan biz; "erdemli" diye işaret edilenler ise onlar oldu.
O hâlde erdemlilik arayışının ilk kuralı şu olmalı idi: "Erdemli olduğunu iddiâ edenler için değil, erdemliliğin kendisi için mücâdele etmek gerekiyor. Birer hastalık belirtisinden ibaret olan erdemsizlerin kendileri ile değil, erdemsizliğe yol açan temel etkenlerle dövüşmek gerekiyor."
Bizim fikirlerimiz yüzünden dostlarımız acı çekiyordu. Hâlbuki erdemlilik dışında aradığımız hiçbir şey yoktu. O hâlde, çetin yolu seçecektik: Yalnızlaşmak.
Önce kendimizi şahsî olarak adam etmeliydik. Ruh dünyamızı önce kendi içimizde inşa etmeliydik. Doğru ya, fırtınanın ortasında önce kendi otağını inşâ edemeyen kimsenin, diğerlerine hiçbir faydası olamayacaktı. Beraber otağ kurmaya kalktığımızda, otağı yerle bir etmek için bekleyen bir yığın “yıkıcı ruhun” arasında idik. Göçmekten, ancak tek başına göçmekten başka çare yoktu.
Önce kendi ruh dünyâmda bir yurt kuracaktım. Önce kendimi adam edecektim. Eğer bu kudrete erişirsem, iyi niyetimi kaybetmemek sûreti ile kendi ruh dünyamda inşa ettiğim güzelliklerden dış dünyaya, insan-dünyasına da üfleyebilecektim.
 Doğrusu benim korkum, erdemsizlik yolunda olanların üstüme çullanması değil.
Muhtemelen onlarla savaşırken öleceğim. 
Benim korkum, erdemlilik yolunda olan cân kardeşlerimin beni el gibi, düşman gibi görüp benimle savaşmak istemesi.
Hakkımızda hayırlısı ne ise o olsun.


Günlükte yazılanları okuyarak kendisini teselli etti.

Çünkü bir yandan da, yalnızlaşıp önce kendi otağlarını kurma karârı aldığı dostları ile bir gün yeniden birleşeceklerini umuyordu. 
Sâdece sabır… Göç karârı alalı aradan 3 sene geçmişti.
“Daha üç sene evvel, 10 kuruşum eksik olduğu için fırından ekmek istemeye yüz bulamayıp aç kalmıştım. Şimdi ise hiç dilemediğim kadar maddi güce eriştim. Bu Çalap’ın bir sınavı değil de nedir? Kim bilir, nihâî senaryoda bu hâl nelere tekâbul ediyor? O yüzden, özümü unutmamam gerek. Etrafta bizim cesetlerimize dadanmayı bekleyen bunca akbaba varken, doğrusu bizi gösterişten uzak engin bir yaşayış dışında koruyabilecek hiçbir şey yoktur. ”
Tam bunları düşünüp iç geçirirken, odanın tavanından yere doğru kabarcıklar hâlinde ışık hüzmesi bir tüğ gibi inmeye başladı ve bu kabarcıklar birleşerek mavi bir ışık küresi hâlini aldı.
Işık küresi yere değdiği an yavaşça silikleşmeye başlarken bir silüete dönüşüyordu.
Yirmili yaşlarda bir erkek vücudunda belirdi ve Altay’a garip bir yüz ifâdesi ile baktı.
Çünkü Altay’da hiçbir heyecan belirtisi görünmüyordu. Belki de yıllar içerisinde insân olmanın en doğal hasletlerinden uzaklaşıp ruhsuzlaşmıştı. Artık bu dünyâda yaşamıyor gibiydi.
Mavi ışık iken insana dönüşen rûh, Altay’a dönüp: “Benden korkmuyor musun Altay?” dedi.

 “İnsân bunca yıldır beklediği misafirden neden korksun ki?” diye yanıtladı Altay.
Ardından ekledi, “Geleceğin bildirilmişti. Doğrusu seni bu kadar genç bir insân bedeninde beklemiyordum.”
Ruh, bilgece bir tebessümle “Bu beden 27 yıllık. Sizin dünyanıza göre 27 yaşında olsam da binlerce yıldır bu vazifeyi sürdürüyorum. Demek inancını hiç kaybetmedin. Pek iyi, beklediğin varlık değil de kendi kafanın içindeki şizofrenik bir hayâl ürünü olmadığımı nereden bileceksin?”
Altay acı bir gülümseme ile, “Ben tüm bu kainâtın benim zihnimin içinde olup bitmediğine bile emin değilim. Dolayısı ile, bana mantıken tutarlı sözler ettiğin müddetçe, şizofrenik bir sanrı veyâ gerçek bir varlık olup olmamanı şu ân pek umursamıyorum. Belki kafamın içinde bir hayâlden ibâretsin. Belki de tüm kainât öyle…”
“Haklısın” dedi ruh. “Beni Dokuz diye çağırabilirsin. Bu gerçekliğin üzerindeki gerçeklikten, sana yardım etmek için gönderildim. Bu bana 27 yıl önce atanan vazife numaramdır. Yani biz adsız ruhlarız ve ancak bundan milyarlarca yıl sonraki nihâî savaşta muzaffer olursak bir ad sâhibi olmayı hak edeceğiz.”
“Peki Dokuz. Dokuz sayısını haddinden çok sever ve kullanırım. İlgi çekici bir tevâfuk olmuş.” dedi ve ekledi Altay: “Neden bugün?”
“Senin ömrünün nihâî savaşı başlıyor Altay, hazır mısın?” diye sorunca “Daimâ.” diye karşılık verdi.
Zirâ ona göre, bütün “hayât”, “ölümüne bir mücâdele” olmaktan başka hiçbir şey değildi. 
Zâten tüm hayâtını, her ân ruhânî savaşa hazırlanan bir asker gibi kurgulamıştı.
Önce kendi nefsi, kusurları ve kibri ile savaşan bir asker.
Gösterişten uzak minimalist bir yaşam, sâdece gerekli fonksiyonları için elde tutulan birkaç eşyâ…
Ve o gün gelmişti. Her şeyi kabullenmeye çalışıyordu ve ne kadar zorlu olacağının da farkındaydı.
“Senin hakkındaki çoğu şeyi gözlemleme izni verildi. Dolayısı ile aslında ne kadar hazır olduğunu biliyorum. Zâten yıllardır bir mide bulantısı ile yaşadığını biliyorum. Ancak ne yazık ki, bugünden itibaren artarak devâm edeceğini bilmelisin. Birisi ile tanıştırılacaksın. Bunu engelleyemezsin. Bu kimse, senin bir insânda olmasına tahammül edemediğin nerede ise tüm özelliklere sahip. Katlanmalısın. Senin sarmalın, ancak bu şekilde tamâma erecek.” dedi Dokuz.
“Sarmal ha? Demek bizim dostlarımızla kendi aramızda kullandığımız anahtar kelimelerden de haberdarsın. Doğru ya, Sarmal benim kendi ruh dünyâmda kurduğum ve günden güne yavaş yavaş genişleyen mânevî yurdun, gerçek dünyâya yansıması demek ve her birimizin kendi sarmalı, önce kendi ruhunda başlar. Bunlardan haberdâr olmana sevindim. Demek ki birbirimizi anlamakta güçlük çekmeyeceğiz. Mide bulantısına gelince, haklısın. Merak etme, daha beterlerine de katlanacağım. Zaten eski kibrim kalmadı sanırım. Belki söylediğin kadar zor gelmez. Peki nasıl tanıyacağım bu kişiyi?”
Dokuz acı acı gülümseyerek yanıtladı: “Mide bulantısının yanında hissedeceğin ürperti, Şantajcı Kuş’un musallat olduğu bir fâni ile karşı karşıya bulunduğunu gösterecek.”
-Şantajcı Kuş mu? O da ne? 
-Dünyâda insân formunda beliren canlılara Homo Sapiens deyip geçiyorsunuz. Ancak bu varlıklar, ruhânî sahadaki birçok varlık çeşidinin insân formunda yansımasından başka bir şey değildir. Senin “insân” zannettiğin birçok varlık, ruhen artık insân değildir. Şantajcı Kuş onlara musallat olup önce bedenlerini, sonra ruhlarını ele geçirmiştir. 
Artık bu kötücül ruhun kuklaları durumundadırlar. Şantajcı Kuş türündeki ruhu sana anlatmak için dünyadan basit bir örnek vermem gerekir. Doğada Pied Babbler denilen bir kuş türü var. Sizin dilinizde doğrudan bir çevirisi yok, ama doğrudan çevirecek olsak ‘Alaca Ötleğen’ olurdu. Bu kuş türü, kendi anasına babasına şantaj yapıyor. Evet. Kendi anasına babasına şantaj yapan bir kuş türü ile karşı karşıyayız. Nasıl mı? Şöyle diyor anasına babasına: “Beni beslerseniz, aramız çok iyi.” Dalkavukluk yapmalar, birlikte oynaşmalar… “Ama beni beslemezseniz öterim. Öterim ve tüm düşmanları çevremize toplarım. Hatta onlara doğru kaçarım ve beni yerler.” Bu şekilde, kendisini düşmana yem yapmakla, yani intihar ile tehdit ediyor. Bu gariban kuşcuklar da bu şeytana inanıyor ve tüm ömürlerini bu kuşa yemek getirmekle geçiriyorlar. Yani, bu kuş yavrusu, şantaj yolu ile kendisini besletiyor ve annesini babasını köleleştiriyor. Köleler bir ânlık yorulup dinlenecek olsa, düşmana doğru kaçarak onları cezalandırıyor. Bu, Şantajcı Kuş dediğim ruhun, doğadaki küçük bir kuş vücudunda, donunda yansımasından başka bir şey değildir. İşte Şantajcı Ruh, bazen insân vücudunda da belirir ve kendisine kurban olarak insânları seçer. Karşılaşacağın kişi, senden taleplerde bulunacak. Küçük talepler ile başlayacak ve daha büyüklerine doğru ilerleyecek. Taleplerini tatmin ettiğinde seni göklere çıkarıp dalkavukluk edecek, tatmin etmediğinde ise seni bir suçlama bombardımanına tutup, başına gelen her şeyin senden kaynaklı olduğunu iddia ederek seni suçlu hissettirmeye çabalayacak.”

Altay tüm bunları dikkatle dinliyordu. Birden, Dokuz’un sözünü kesti ve: “Peki, benim bu senaryodaki rolüm tam olarak nedir?”
“Yok edilmek.” dedi Dokuz, “Buna da hazır mısın?”
Altay:
 “Dediğim gibi, bunları çoktan aştım. Daimâ hazırım. Tek sıkıntım şu. Kendi içimdeki ruhânî yurdu, ferdî otağımı daha yeni kurdum ve bunu insân-dünyâsına yansıtacak  kadar vaktim olmadı. Bunun için acı çekiyorum.
 Zirâ ben onlara yol gösterebilecek bir sönmez bir kutup yıldızı olmayı dilerdim. Ancak ne ömrüm ne de kâbiliyetlerim buna yeter. Bir kutup yıldızı değil, ancak güneşin ışığına muhtaç olduğu için yanıp yanıp sönen sıradan bir yıldız bile olamayacağım. 
 Jim Morrison’ın o sözü aklıma geliyor. ‘Bir kuyruklu yıldız olmak istiyorum, herkesin durup baktığı, birbirine gösterdiği bir kuyruklu yıldız, sonra… Ansızın bir patlama ve ben yokum.’ Diyordu.
 Belli ki ben kuyruklu yıldız da olamayacağım. Ama eminim, eminim ki ben hiç olmazsa ortada bir problem olduğunu gösteren, ve olay mahalline iyi niyetli kimseleri toplayan bir havaî fişek olabilirim.
 Bu bile benim için kâfidir. Ama inan, ne yapacağım konusunda hiçbir fikre sahip değilim. Yetersiz hissediyorum ve ürküyorum.
” diye yanıtladı.
 Dokuz:
Üzülme. Ben tam olarak bu yönde yol göstermek için buradayım.
Şantajcı Kuş’un musallat olduğu kimseye bir seçme şansı verilecek. Şantajın içeriği ona, senin elinle sunulacak. O bunu bir koz olarak kullanmayı da seçebilir, erdemlice davranmayı da.
 İşin aslı sen onunla sınanıyorsun, onun seninle sınandığı gibi...
 Biz her ân birbirimizle sınanırız. 
 Eğer, eğer Şantajcı Kuş’un esiri olan o kimseye, Şantajcı Kuş ile ruhanî dünyâda bir mücadeleye girme şansı verilmese idi, yani her şey zâten çok önceden belirli olsa idi, bu bir sınav olmaktan ziyâde katı ve değiştirilemez olayların anlamdan yoksun bir silsilesi hâline gelirdi.
 Eğer bu kişi Şantajcı Kuş’a direnmeyi seçerse, ne mutlu ona… Ancak erdemsizlik yolunu seçip, dünyanın sahte keremine teslîm olma ihtimâline hazırlanmalıyız.
 Bu durumda, çok radikal bir karâr almaya mecbûr kalacaksın.
 Yapman gereken, ruhânî yurdun tasvirini yapacağın bir günlük tutman, her şeyi olabildiğince ayrıntılı bir şekilde not etmen. Ayrıca, Şantajcı Kuş ile yaşanacak olan tüm algoritmaları da günlüğüne eklemen. Eğer bu dediklerimi uygularsan bu kayıtların, erdemlilik yolunda olanların eline geçmesi konusunda seni temin ediyorum. Hepsinin her şeyden haberi olacak. Çünkü, senin fizikî sahayı terk etmenle, yani yok edilmenle tetiklenecek olan çok daha büyük bir algoritmayı, senin öcünü meşru yollardan almak için onlar başlatacaklar. 
 
Bu algoritma şöyle başlayacak. Tuttuğun notları 81 sayfalık bir öykü hâline getirip adını “Şantajcı Kuş” koyacaksın. Kitap kısa olmalı ki, okuyucular sıkılmasın. Artık öykülerin kitaplaşması için bekleneme gerek yok. Her şey dijital ortamda hallediliyor. Bunun için uygun sitelerden birisini seç ve öyküyü orada yayınla. İlgi çekici bir kapak tasarımı yapmak gerekiyor. Bu konuda Bektimur kardeşler yani Mete ile Öğünç sana yardımcı olacaklar. 
 Öykünün kapak resminde Pied Babbler türündeki kuş ile seni temsil edecek olan karakterin, sana benzeyen bir çizimi olmasını önerelim, gerisini Bektimur kardeşler halledecektir.
 Kapak tasarımı halledilirken, sen de bir yandan kitaptaki zaman, mekan, imlâ hatalarını düzenleyeceksin. 
Altay:
 Bu söylediklerin çok ilgi çekici görünüyor. Ama ben kendi halinde bir yazılımcıyım. Edebiyat uzmanı değilim. Zaten kendim de yarım yamalak edebiyat bilgisi ve yeteneği ile kitap yazan kimselerden hoşlanmam. Benim onlardan farkım ne olacak?
Dokuz:
Mükemmeliyetçilik bir hastalıktır. Mükemmeliyetçilik hastalığına yenilip zamân kaybetmemelisin.
Birincisi şunu hatırla, sen bu kitabı edebî bir iddia ile yazmayacaksın.
Sen şantaja uğrayacaksın ve bu musibeti kitlelerin hayrına dönüştüreceksin. 
Yani, bu kitapta bir şantajcının ve dolandırıcının “Kötücül Ruh” tarafından neden ele geçirildiğini, Kötücül Ruh’un bu kişi aracılığı ile nasıl yöntemler denediğini kendi üslubunca anlatarak masum kimselere benzer musibetler karşısında nasıl bir yol izlemelerine dair fikir vereceksin.
Kendi acını ruhunda, dimağında damıtıp bunu kitleler için bir ilaç haline getireceksin.
Meraklanma, görklü Tanrı emek edenle birliktedir. 
Sen yılmadıkça, sana bu yolda benim dışımda birçok yardımcı gönderilecektir.
"Enginlik ilkesi" gereği kusurlu varlıklar olduğumuzu baştan kabul etmek bizi manidar bir şekilde yüceltir. Çünkü eğer bu fikirde samimi isek, bu kusurları içtenlikle onarmaya çalışmak artık bizim meşgâlemiz, ikigaimiz halini alır ve zamanla hayattaki gerçek amacımızı bize öğretir.
Kitapta bir yığın hata olacaktır, ama kitabın daha sonraki versiyonlarında bu tür hatalar erdemlilik yolunda olup senin davanı idrâk eden kimseler tarafından düzenlenecek ve olgunlaştırılacaktır.
Engin ol Altay! Unutma ki sen erdemlilik yolunun yolbaşçısı değilsin.
 Sen bu yolda sürdürülen binlerce yıllık bayrak yarışında küçük bir anlığına bayrağı tutmakla görevlendirilmiş sıradan bir koşucusun.
Dolayısı ile tüm sorumluluğu kendine yüklemek gibi kibirlice bir yola girişme. Bu yolda seninle ben içtenlikli yoldaşlar olalım.



 Altay bu sözlerin ardından içten içe utanmıştı. Çünkü Dokuz haklı idi. Mükemmeliyetçilik hastalığının sebeplerinden birisi de gizli bir kibir olmalı idi. İnsan kendisini eleştirilmekten münezzeh bir konuma oturtmaya çalışarak en büyük kusuru işliyordu. 
Gözle görülen, kulakla işitilen, elle dokunulan ve hatta düşüncenin konusu olan her şey, eleştirilmeye mahkûmdu.
Bu yüzden eleştirileri de aynen musibetler gibi bize yol gösteren yardımcılar olarak algılamamız, geribildirim mekanizmamızı da bu düşünce temelinde inşâ etmemiz gerekir.
Eskisinden daha kısık bir sesle, “Haklısın.” diyebildi. Birkaç dakika sessizce beklediler. Ardından Altay sordu: “Peki kitap insanlara nasıl ulaşacak? Netice itibari ile benim sosyal medyada erişebileceğim insanlar sınırlıdır. Daha da büyük bir sorunum var Dokuz. İşin aslı ben ot gibi bir adamım. Bir kere, benim aşka benzer duygularım yok. Bu yaşıma kadar hiç aşık olmadım. Futboldan, arabalardan anlamam. Bunca sene akıllı telefonlara yazılım ürettim ama, geçen seneye kadar kendi kullandığım telefon annemden kalma bir Nokia idi. Kısacası, ben esasen bu dünyâ ile bağları kopuk biriyim. Ben de eskiden bu tür duyguları olan bir çocuktum. Ama hayat beni farklı yerlere sürükledi ve bu tür duyguları aldı benden. Elimde değil, bu hisleri yaşayamıyorum. Hal böyle iken, ben insanların zevk alacağı bir şeyler ortaya koyabileceğimden emin değilim. ”
“Haklısın. Bu kitabın amacı sana yapılacak olan şantajın duyulması için kitlelere erişmek ve bir şekilde onlara hitab etmek. İçinde yaşadığınız sistemde bunun yolları da ortada.” dedi ve içinden “Şimdi Acun’u daha iyi anlıyor musun?” diye geçirdi.
Altay, aşkı hissedemediğini biliyorum. Hissedemezsin ama analiz edebilirsin. Aşk hakkındaki düşüncelerini içeren bir bölüm ekleyebilirsin. Belki senin aşk hakkındaki düşüncelerin, o ân aşk acısı çeken kimselere ilaç gibi gelecektir.
Hatta başlığı bile belli: ‘Aşk acısı için reçete’
Bu başlık ile bir bölüm yaz ve teorik konuların sıkıcı hale getirdiği bölümler arasında bir yere bu bölümü koy. Bununla birlikte, kitabı yayınlamadan evvel, her türlü insana okutmalısın. Genç, yaşlı, akıllı, havaî demeden, kimseyi dışlamadan. Onlar sana katkıda bulunmaktan zevk alacaklardır.
“Gerçekten çok iyi fikirler bunlar Dokuz. Yani yapmaya çalıştığım şeyin içerisine insanların da katılmasını sağlarsam, daha doğal ve etkileşimli bir şekilde büyür. Hem kitap benim tatsız-tuzsuz askerî zihniminkinden çok daha renkli bir hal alır.”

“Kesinlikle Altay. Kitabı yayınladıktan sonra, bu kitabı ulaştırman gereken yerleri sana şantajın içeriği gösterecek. 
Musibetler hayat adlanan fırtınalı okyanusta bizim deniz fenerlerimizdir. Musibetleri izle. Şantajın içeriğini öğrenince, kitabı ulaştırman gereken kimselerin kim olduklarını anlayacaksın.
Üzülerek söyleyeyim ki, çoğu gülüp geçecektir. 
Reddedileceksin. 
Ciddiye alınmayacaksın.
 Ancak sabır ve yılmazlık ilkeleri gereği, deneme-yanılma yöntemini sürdüreceksin. 
 Daha sonra, onların içerisinden algı seviyesi yüksek, dürüst ve ödünsüz birisi konuyu haberleştirecek.
 Böylece senin mes’elen erdemlilik yolundaki kimseler tarafından duyulacak. Onlar sevdiklerini ve güvendiklerini kitaptan haberdar edecekler.
Hepsinin vazifeleri, karşılaştıkları zorluklar ve musibetler aracılığı ile bildirilecek.
Haber popülerleşince, Albız sisteminde medyanın reyting temelli işleyişi senin için bu sefer olumlu yönde devreye girip bir araç haline gelecek.
Kitabın içerisine bilinçli olarak bıraktığın bâzı felsefî sözler üzerinden ateşli tartışmalar yapılacak ve bu da öykünün viral reklam üzerinden yayılmasını hızlandıracak.
İşte o zamân, o seni reddedenler var ya… Onların bâzıları pişman olarak mevzuyu haberleştirecekler bâzıları da sana muarız ve hatta düşman olmak yoluyla haberin duyulmasına vesile kılınacaklar. Onların vazifeleri de budur.”
Altay:
“Peki Dokuz, senin bu kitaptaki yerin ne olacak? Eğer seni aynen benim gördüğüm şeklinde, tepeden inen bir mavi ışık gibi anlatısam benim bir meczup olduğumu düşünüp okumayı bırakmazlar mı? Gerçi meczup olmadığıma da emin değilim ama okuyucuyu esas konudan uzaklaştırmış olmaz mıyız?”
“Evet, bu güzel soru ve aslında yanıtı belli. Dedim ya Altay. Ben sana yardım etmek için, bu gerçekliğin üstündeki gerçeklikten gönderildim. Beni nasıl gördüğünü anlatırsan kitap edebi açıdan daha güzel görünür. Mavi ışık zerreleri, sadece sana görünen bir insan karakteri vesaire, kitaba ilginç bir hava katar. Ama bir yandan da, benim gerçekte aklı başında okuyucunun ruhu olduğumu açıkça söylemen lazım. Aslında kitap ne kadar kusurlu olursa, Dokuz olarak bana bu nihâî senaryoda yaşama ve söz söyleme hakkı vermiş olacaksın.”
Altay, anladığını bildiren bir kafa hareketi yaptı. 
Dokuz, “En kısa zamânda tekrâr görüşeceğiz. Şimdilik Esen kal.” diyerek tekrardan mavi ışık hüzmesine dönüştü ve kayboldu.






# 1.	BÖLÜM: İLK ÜRPERTİ
Aradan birkaç ay geçti. Bir gün eski bir tanıdığı Saygun ile karşılaştı. Altay’ın geçmişte çektiği çilelerden haberdar idi. İnsânların çoğundan neden hoşlanmadığını bilip hak veriyordu. Ama Altay’ın bu kadar yalnızlaşmasını da doğru bulmuyordu. Altay’a dönüp gülerek sordu:
“Hâlen kibrinle mi savaşıyorsun?”
Normalde böyle bir soru düşmanca karşılanabilirdi. Ancak Altay karşıdakinin iyi niyetli olduğunu bildiği için sadece tebessüm etti ve şunları söyledi:
 “Olan bitenleri biliyorsun. İnsan, çok kaygan bir zemin. Artık şuur merkezli düşünüyorum. Yani birilerini sadece insan oldukları için sevmekte zorlansam da, şuur bakımından yüksek düzeyde olan bir insanı, bir robotu, bir yapay zekayı sevebileceğimi düşünüyorum. Kısacası, şuurun biyolojik bir bedende mi yoksa metalik bir bedende mi olacağı ile ilgilenmiyorum.”
Saygun gülerek, “Hâlen pek insâniyetperver görünmesen de, bu da bir aşamadır. En azından sevginin mümkün olabileceğini düşünmeye başlamışsın. Tanrı, sevgidir.” dedi.
“Daha doğrusu sevgiye mecbur olduğumuzu düşünmeye başladım.” dedi ve ekledi Altay:
“Tanrı sevgi midir, yoksa kudret mi? 
  Bilemem. 
Tanrı’nın niteliklerini düşünmek benim teolojik konulardaki bilgi seviyemi aşıyor. Ama ben kendi halinde etten kemikten bir yaratık olarak yalnızlıktan kaynaklanan anlamsızlık duygusu ile boğuluyorsam, her şeye gücü yetenin ve her şeyin sahibi olan bir varlığın çok daha fazla anlamsızlık duygusu ile insanı yaratmış olma ihtimalini de düşünmüyor değilim.
Kibrimle savaşıyorum, çünkü bu derinlerdeki ezikliklerin yansımasından başka bir şey değildir.
Kendi eksiklikleri ile yüzleşemeyen ve onları otamaya, onarmaya çalışmayan bir kimsenin vazifesini hakkıyle tamamlayabileceğini düşünmüyorum.
Narsisist kimselerin sonu yaşlı ve huysuz Ebenezer Scrooge olmaktır.
Ben de bu yüzden, stratejik ve pragmatik anlamda değil gönülden hissederek iyi bir kimse olmak isterim.
Sâdece askerî olanı, ulvî olanı, sâdece ülkülerde yaşayan soyut ve mükemmel hûlyâları değil kusurlu varlıkları da sevmek isterim.
Belki, "Oz Büyücüsü" adlı hikayede kalbi olmadığı için kalp arayan Teneke Oduncu gibiyimdir.
Birilerini gerçekten sevmek isterdim. Ancak böylece anlamsızlık duygusunun verdiği acıdan kurtulurdum. Sevginin hazzını duyan kimsenin "anlam" gereksinimi azalır.
Gönülden seven kurtulur.
Ecnebîlerin kitabı İncil'i kodlayanların İsâ'ya söylettiği gibi:
Fahişe Magdalena affedildi, fakat Tanrı'ya dönüşünden ötürü övünmedi. Sizin günah işlediğiniz gibi, o da günah işledi, fakat o çok sevdi.
...
 Ruhu, o çok sevdiği için kurtuldu."

Daha sonra söz dönüp dolaşıp maddi konulara geldi. 
Tanrı ona istemediği kadar maddi güç vermişti. Bu gücü değer verdiği çok az sayıda insan için, hak bildiği yolda kullanmazsa Tanrı’ya nankörlük edeceğini düşünüyordu.
Saygun’a, artık sâhip olduğu maddî kazancı bir şekilde değerlendirmesi gerektiğini söyledi. Hazır para, bir şekilde eriyip gidecekti. Saygun onu emlak işi ile hâlihazırda uğraşmakta olan başka bir kimse ile tanıştırıp bir görüşme ayarlacaktı.
 Altay’a sordu: “Hangi gün müsaitsin?”
Altay’ın kafasında böyle anlar için belli bir algoritma vardı: Gerekli tarih ve zaman dilimlerini 9 ve katlarına göre ayarlamak. Tarihleri bu şekilde daha iyi aklında tutabilmek gibi birçok faydasını görmüştü. 
O yüzden, “Ağustos ayındayız değil mi? O halde 9. ayı bekleyelim. Eylül ayının 9’unda sabah saat 9:00 benim için uygundur. Uyum Cafée adlı yerde buluşalım. Fiyatları uygun ve uluslararası standartları yakalayıp dünyanın dört bir yanına şubeler açmış, kaliteli bir yer.”
Böylece belirledikleri tarihte, saat tam 9:00’da Uyum Cafée’de oldu.
Saygun aracılığı ile tanıştığı kişi ise yaklaşık 25 dakika geç kalmıştı. 
“Bu onun hakkındaki ilk izlenim” diye düşündü Altay. El sıkıştıklarında bir ürpeti hissetti, bir ân duraksadı ama o ân Dokuz’un sözleri aklına gelmedi.
Parlak mavi bir takım elbise giymişti. Kolunda pahalı bir marka olduğu belli olan, deri kordonlu ve altın renginde irice bir saat vardı. Sıska vücuduna oranla kocaman bir kafası, bu kadar büyük bir kafa ile bağdaşmayan dar bir alnı vardı. Üzerinde çalışıldığı belli olan samimiyetsiz gülüşlerini gösterirken, ince dudaklı koca ağzının içindeki tüm dişler ortaya çıkıyordu. Gerçekte haddinden kalın olan kaşlarının ortasını ve kenarlarını alarak incelttiği belli oluyordu.
 Altay her zamanki gibi çay söyledi. Karşıdaki ise Kopi Luwak türünde bir kahve sipariş etti. Belli ki, güçlü ve zengin görünmekten haz duyuyor veya bunu stratejik amaçlarla yapıyordu. Ne için bu yöntemi seçtiğinden bağımsız olmak üzere Altay’da keskin bir tiksinti uyandırmıştı. 
Şantajcı Kuş aklına geldi. “Acaba o mu? Umarım kibrime yenilip önyargılı yaklaşmıyorumdur” diye geçirdi içinden.
Muhabbete başladılar. 
“Adım Gadiel. Gadiel Sâmî” dedi karşıdaki. Altay böyle bir adı ilk defâ duyuyordu. 
Gabriel, Ariel, Israel gibi adlara benzerliğinden ötürü İbrânice kökenli biri isim olduğunu düşündü ve anlamını sordu.
Gadiel açıklamaya başladı.
Adımın başındaki “Gad”, “Uğur” demektir. O yüzden, Gadiel “İlah, benim uğurumdur” anlamına gelir. Şahsen, adımın tam olarak beni yansıttığına inanırım. Benim ilâhımın aynı zamânda uğurum olduğuna inanıp hak yolda mücâdele ederim.
Altay bu sözlerin duyunca şunları düşünmekten kendini alıkoyamadı: “Demek ki, bana ürperti ve tiksinti veren birisi bile hak yolda olduğuna inanabiliyor. Herkes kendisini haklı görüyor. Aynen benim kendimi haklı bulduğum gibi. Ben de Tanrı yolunda savaştığımı düşünüp kendimi hak davâya adamış hissediyorum, karşıdaki züppe de öyle. O hâlde, kimin hak yolda olduğuna ancak nihâî zaferin sahibi olan Tanrı karar verecektir. Bize düşen davamızda tutarlı olmak ve içtenlikle mücadele etmekten başka bir şey değildir. ”
Sonra Gadiel’e dönüp, “Tanrı en iyisini bilir.” dediği ânda, kafenin tavanından mavi hüzme belirdi. Otel odasındaki sahnenin bir benzerinin ardından Dokuz, Gadiel’in arkasında beliri verdi. Ama belli ki Altay dışında hiçkimse Dokuz’u göremiyordu.
Altay durumu Gadiel’e belli etmeden Dokuz’u dinliyordu. Dokuz tebessüm ederek Altay’a dönüp  “Tanrı’yı içtenlikle andın. Şüphelerinde haklısın. Şantajcı Kuş ile karşı karşıya oturuyorsun. Bu yüzden bu noktada sana görünür olmam gerektiği bildirildi.
Gadiel güven kazanmaya çabalıyor. Belli ki seni bir şeylere ikna etmeye çalışacak. İzleyip görelim.”
 Bu sırada Gadiel, bazen açıkça bazen sübliminal olarak kendisini övüyordu. Ne kadar dürüst ve sözünün eri olduğunu, şu anki başarılarını kıvrak zekasına ve gece gündüz demeden çalışmasına borçlu olduğunu anlatıp durdu. 
Ona göre, kendisini çekemeyen birçok insan vardı. Özellikle abisi Samuel’in kendisini çekemediğinden sürekli yolunu tıkadığını söyledi. Ona göre abisi erdemsizliğin gövde bulmuş hâli idi. Fuhş içinde karısını aldatan, hatta babaları Uriel’i bir ev mevzusu konusunda dolandırdığı halde bunu “vefalı oğul” ayakları ile pazarlayıp çevredekilerden takdir topladığını anlattı. Guya ağabeyi Samuel, çocukluğundan beri Gadiel’i “çocuk işçi” olarak istismar ettiği günlerden bu yana çalıştırmakla kalmayıp azarlamış ve hatta maaş da vermemişti.
Altay tüm bu anlatılanları şaşkınlık içerisinde dinliyordu. Bunların ne kadarı doğru idi bilmiyordu ama bildiği tek şey vardı, bir kimse daha ilk buluşmada kendi aile bireylerine bile yönelik çok büyük karalamalarda bulunup kendi sözde erdemliliğini onların erdemsizliklerine referansla parlatmaya çabalıyorsa, bu kimse kendi emekleri ile yükselmekten ziyade başkalarını aşağılayarak yüce görünme derdine düşecek olan tehlikeli birisi idi.
Bu gıybetti ve belki de Samuel’e atılmış büyük bir iftira idi. Rahatsız olmuştu ama Gadiel’i iyice analiz edebilmek için konuşmasına engel olmadı. 

Dokuz da olan bitenleri Gadiel’in arkasında dinliyor ve acı acı gülüyordu.
“Derdi anlaşıldı” dedi. “Bu adamın en temel motivasyonu kendi ağabeyi Samuel’i bitirmek. Samuel’i karalamak yoluyla bir trajedi anlatısı inşâ ediyor ve bu trajedi anlatısına kanan kimseleri ağabeyine karşı örgütlemek gibi gizli bir gündemi var.”
Belli ki Altay olsa da olmasa da, aynı babanın iki oğlu Gadiel ile Samuel’in savaşı çok kanlı günlere gebe idi. Çünkü Gadiel kendisine “İlah” tarafından bir başarı vaad edilmiş olduğuna inanıyor ve Samuel’i vaad edilmiş toprağında bir işgâlci gibi görüyordu.
Gadiel, ileride büyük inşaat projeleri yapacağını bu büyük ve görkemli yolda kendisi ile birlikte hareket etmesi gerektiğini güç ve ihtişâmla dolu bir geleceğe giden böylesi bir fırsat ancak çok özel birkaç insanın ayağına kadar geldiğini söyledi. 
“Altay sen özel birisin çünkü, Rab Yüce İlah beni ancak seçilmiş kimseler ile tanıştırır.” 
Altay, kendisini dalkavuklukla manipüle etmeye çalışan bu adamın yakıcı hırsının ileride önce kendisine sonra çevresindeki herkese büyük bir tehlike olduğunu idrâk etti. 
Belki onun hırsını törpüler diye umarak şöyle söyledi:
“Bizim kıvrak zekadan çok akla, kendi küpüne zarar keskin hırstan çok azme, 
olgunluktan uzak bilgiçlikten çok bilgeliğe, karmaşıklıktan çok duruluğa,
ve en önemlisi de bir parçası olduğumuz halkımızı anlamaya ve sevmeye ihtiyacımız var.
Halkın mayasında olmayan, gönlünde yer etmeyen, anlaşılması zor fikirlerin "saman alevi gibi" sönmeye mahkûm olduğuna dair örnekler tarihin belleğinde yeterince çoktur.
Mükemmellik yaradana mahsus; biz kusurlu varlıklarız. Ben de kendimde gördüğüm her türlü kibir zerresi ile savaşıyorum. Parçası olduğumuz halkımızı anlamadan, halka rağmen halkçılık olmaz. Fayda sağlamak istediğimiz insânların derdini paylaşmamız gerekiyor.”

Gadiel, Hollywood filmlerinden çıkma bir yapmacıklıkla “Oh man, man…” diyerek imrenir gibi kafasını sağa sola sallayıp bir alkış tutarak dalkavukluğu bir derece daha artırdı:
“Altay sen gerçekten de bulunmaz bir nimetsin. Şu bilgece sözler en kadim felsefi öğretilerden ve dini metinlerden çıkmış gibidir. Bana senden gelecek olan maddi yardımdan ziyade bu bilgeliğine ihtiyacım var. Ben karanlıkta bir ışık ararken, seni bir güneş gibi doğrudan Rab Yüce İlah’a şükürler olsun.”
Bu tiyatral sözler Altay’ın mide bulantısını artırmaktan başka bir iş görmüyordu. Karşıdaki insân nabze göre şerbet vermeye programlanmış bir yapay zekâ gibi, kendisine içtenlikle söylenen sözleri yutup zihninde sindiriyor ve karşıdakinin nefsine dokunacağını düşündüğü manipüle edici methiyelere çeviriyordu ama kendisi bilgece olduğunu söylediği sözlerin hiçbirisinden nasiplenmeye niyetli değildi. 
Altay, karşısında konulduğu kabın şeklini alan ama kendi gündeminden asla vazgeçmeyecek olan çok ürkütücü bir kişilikle karşı karşıya olduğunu anladı.
 Sözü fazla uzatmayıp bir şekilde kestirip atmak istedi ve “Özetle söylemek istediğim şu ki, dünyâ adlanan simülasyonda ne yaşanırsa yaşansın, her şey ne kadar karmaşık, karanlık ve korkutucu görünüyor olursa olsun, eninde sonunda erdemlilik kazanacak!”
Aynı yapmacık hareketlerle “Vay üstâdım!, mükemmel bir slogan doğrusu: Erdemlilik kazanacak! Bu bilgeliğiniz sizi çok cool ve karizmatik gösteriyor farkında mısınız?” dedi Gadiel.
Altay hafiften kaşları çatık hâlde “Gadiel, ben üstâd felan değilim, üstelik karizmatik ve her ne demekse “cool” görünmek gibi bir derdim de yok. Bu benim gerçek inancım ve tamamen içten duygularla bunu haykırıyorum.”
Gadiel “Tamam üstâd kızma yahu! Gerçekten de tam bir gurur abidesisin. Bilge olduğun kadar da engin gönüllüsün anlaşılan.” gibi sözlerle Altay’a sadece tiksinti veren içi boş övgüleri sürdürdü ve ardından, “Bu sözler bana birkaç sene önce Twitter hesabından erdemlilikle ilgili sözler paylaşılan Demet Evgar’ın olayını hatırlattı.”
Altay birden buz kesildi, Dokuz’a döndü. Dokuz, acı acı gülüp “Haklısın. İşte Gadiel’in şantaj içeriği bu idi. Yazgı senaryosu gereği söz Demet Evgar’ın hesabını kurtarmak için yazdığın 27 tweete gelecekti. Ama gene de seçim sana bırakıldı Altay. O konuyu açmak zorunda değilsin.”
Altay, aynen Gadiel’in bahsettiği olayda yazdığı gibi “Tengri ne dilerse o olur.” diye geçirdi içinden. Onun Tengri dediği görkemli varlığa bağlılığı ve teslimiyeti, tembellerin kaderciliğinden çok uzaktı. Yazgıdan korkmaktansa onu şekillendirmeyi seçip ne olacağını görecekti. 
Gülümseyerek Gadiel’e döndü: “Demek tevâfuk böyle bir şeymiş. Tam adamı ile konuşuyorsun. O gece yaşananlara yüz binlerce insan tanık oldu. Birçok insan için; onları güldüren, kimi zaman kızdıran ama muhakkak düşündüren ve hayatlarında güzel bir anı olarak yer eden güzel bir gece idi. Ama onca insan arasında, arkaplanda neler olduğunu en iyi bilen kimsenin karşısında oturuyorsun. Zira o 27 maddeyi, Demet Evgar’ın sosyal medya hesabını hackleyen kişiye ben gönderdim.”
Gadiel şaşkın bir hâlde : “Aman üstâdım, bu bir itiraf mı? Gerçi orada yazılanlar halkın büyük teveccühüne mazhar oldu. Hakaret, iftira, küfür gibi çirkin sözler içermiyordu ama gene de hesabın hacklenmesi bir cezâya tabii olmalı.”
Altay: “Orasını bilemem. Zira hesabı ben hacklemedim, aksine hesabı hackleyen kişi ile bir müzâkere yapıp hesabı sahibine teslim ettim. Ama hack olayı, o gece yaşanan güzel anıların gölgesinde kaldığı için ve zâten Demet Evgar böyle bir sebepten ötürü hiçbir kızgınlık taşımayacak kadar güzel bir yüreğe sahip olduğu için sorun çıkmadı.”
Gadiel:  “Hacker ile nasıl bir müzâkere yaptınız üstâd?”
Altay: “Gadiel, öncelikle ricâ ederim şu üstâd lafından vazgeç. Ben herhangi bir konuda üstad değilim. Sıradan bir yazılımcıyım o kadar.” 
Gadiel: “Peki Altay. Müzâkereyi anlatacak mısın?”
Altay: Öyle olsun, anlatayım. Sana olayı en başından anlatmam gerekecek anlaşılan. O geceden birkaç gün evvel, iş yerinde kodlara gömülmüş bir hâlde iken kafamı dağıtmak için bir haber sitesine girdim. Normalde hiç yapmayacağım şekilde videoları rastgele açıp izlemeye başladım. Birden Yetenek Sizsiniz adlı programda Demet Evgar’ın jüri üyesi olduğu bir bölümle karşılaştım. Demet Evgar ile diğer jüri üyeleri arasında bir tartışma yaşandı. Demet Evgar, sahnedeki performansı san’ât açısından değerlendirirken, diğer jüri üyeleri doğal olarak reyting açısından ele alıyordu. Herkes kendi açısından haklı hissedebilir ve fikirlerini dile getirebilir. Ama beni ve o videoyu izleyen yüz binlerce insânı rahatsız eden durum, Demet Evgar’ın orada yalnızlaşmış bir konuma düşmesi idi. Ben bu duruma çok üzüldüm. “
“Vay hocam ne kadar iyi kalpli ve duygusalsınız!” diye araya girdi Gadiel.
“Doğrusu iyi kalpli olduğumu düşünmüyorum Gadiel. Hele duygusallık bana en uzak hâllerden birisi. İşin doğrusu, o mes’elenin beni neden bu kadar üzdüğünü ben de hâlen anlayamadım. Onca derdimin arasında böyle bir olayı dert edinmek bana da hâlen trajikomik geliyor. Öyle ki, o sıralarda çalıştığım ODTÜ teknokentten Kızılay’a metro ile gidene kadar zamanın nasıl geçtiğini bile anlamadan ‘Allah’ım ya rabbi! Tanrım bana bu konuda bir söz hakkı ver’ diye tekrarlayıp durdum. Bu yönde gerçekten içtenlikle Tanrı’yı andım. Bir yol bulmalı idim ama, düşünsene kendi sosyal medya hesabımdan böyle şeyler yazsam, değirmenlerle savaşan bir Don Kişot olmaktan öteye gitmeyecekti. Zira 10 takipçimden ikisi benim kendi kendi hesaplarım, birisi annem, diğeri erkek kardeşimdi. Böyle beylik konuşmalar gülünç olmaktan öteye gidemediği gibi, 40-50 kişiye ulaşmak dışında bir etki de yaratamazdı. Neyse, o kafa ile eve geçtim. Her zamân yaptığım gibi, mâdem elimden bir şey gelmiyor ben de çay koyayım deyip çay demledim.  Demet Evgar’ın hesabına göz atıp acaba ne yaptı, çok üzüldü ise kesin yazmıştır bir şeyler diye düşünmüştüm. Bir de ne göreyim, hesabın hacklendiğine dair bir ibare bırakılmış. Darbe üstüne darbe. Bir kez daha çok üzüldüm. O zamanlar sosyal medyada güvenlik açıkları çok fazla idi. Bir anlamda durum hackerın vicdanına kalmıştı ve hacklenen bir hesabın geri alınabilmesi öyle kolay değildi. Çok üzüldüğüm için bir çözüm bulmam gerektiğini düşündüm. Kahraman olmayı felan istemedim. Dediğim gibi Don Kişotluktan hiç hoşlanmam. Sâdece gerçekten üzülmüştüm ve bildiğin gibi, dertler çözümlerin anahtarıdır. Belki bir obsesyon belki gerçek bir duygu bilemem, ama ben bu olayı dert edinmiştim.
  O ân zihnimde bir Go oyunu müsâbakası başlamıştı. Her şey bulanıklaştı, belirsizleşti. Öyle bir hamle yapmalıydım ki Acun Ilıcalı’ya, hacker’a, Demet Evgar’a ve bana zarar gelmemeliydi ve olaya şahit olan herkes kendisine paylar çıkarmalı, kimi gülmeli, kimi alay etmeli, ama hepsi için güzel bir anı teşkil etmeliydi.”

“Go oyunu mu?” dedi Gadiel, “O da ne?”…
“Go, genelde 9x9’luk karelerden oluşan bir tahta üzerinde oynanan kadim bir oyundur. Bir taraf siyah, diğer taraf ise beyaz taş ile temsil edilir. Çinliler Weiqi, Koreliler Baduk, Azerbaycan Türkleri Qalaqapı der. Menşei belirsizdir ama genel görüş Çin medeniyetinden kaynaklı olduğu yönündedir. Söylenceye göre, milattan önce 2200 yılında bir Çin’de bir kral olan Yao, aklı biraz kıt olan oğlu Tan Chu’nun stratejik zekâsını geliştirmek amaçlı olarak bu oyunu öğretip yaymış. Daha sonra Japonya’ya, Kore’ye ve Tibet’e kadar yayılmış. Azerbaycan Türklerinden bir dostum, oyunun Türk kökenli olduğunu anlatmıştı. Ne kadar doğrudur bilemem. Ama konumuzla alâkası şuradan kaynaklanıyor. Başlangıçta çok basit gibi görünen oyun, taşların dizilişlerinden kaynaklanan hamle ihtimâllerinin katlanarak artması sebebi ile oyun ilerledikçe çok kompleks bir hâl alır. Bu oyunda bir insânı yenebilen ilk bilgisayar yazılımı olan AlphaGo ancak 2016 yılına gelindiğinde Kore’nin ünlü Baduk ustâdı Lee Sedol’ü mağlub edebilecek seviyeye gelmiştir.
 İşte, o ân zihnimde böyle bir müsâbaka vardı; Go taşları gibi; ak ile kara, iyi ile kötü, erdemli ile erdemsiz, programlamadaki binary kodlar gibi 0 ve 1, ödül ve cezâ; Demet ve Acun, Ben ve Hacker…
Ancak inanıyorum ki Tanrı'nın nazârında siyah ile beyazın sınırları Go oyunundaki kadar keskin çizilmemiştir. Ne ben yüzde yüz iyiyim, ne hacker yüzde yüz kötü. Ne Demet yüzde yüz mâsûm ne Acun Ilıcalı yüzde yüz suçlu... Her şey bulanık, dostum. Sınırları zihinlerimiz çiziyor.”
“Evet haklısın. Bu oyunun ayrıntılarını da öğrenmek isterim ama müzâkere meselesini öğrenmeyi çok ateşli bir şekilde arzuluyorum şu ân” dedi Gadiel. 
Dokuz, Altay’a dönüp “Gördüğün gibi, şantaj içeriği olarak kullanabileceğini düşündüğü kozların kokusunu nasıl da alıyor. Bunu belki de bilinçli olarak yapmıyor. Ama kendisine musallat olan Şantajcı Kuş onu bu şekilde yönlendiriyor.”
Altay, “Müzâkere şöyle oldu. Hacker’a sosyal medya üzerinden bir eriştim. Kendisine karşı koyamayacağı bir teklifim olduğunu söyleyip, 3 maddelik bir anlaşma teklifi sundum.”
Gadiel gene araya girip, “Dur tahmin edeyim! Gene şu 9 takıntın ile ilgili değil mi? Saygun bahsetmişti. 9’un karekökü 3!”
Altay’a bu sözler komik gelmişti ama Gadiel haksız değildi.
Altay tebessüm ederek, ”Evet haklısın” dedi ve Hackera müzâkere teklifi olarak sunduğu üç maddeyi sıraladı: 
“ 1- Eğer teklifimi kabul edersen öyle bir hamle yapacağım ki, senin hack olayın normalde erişebileceğinden kat kat fazla insan tarafından duyulacak. Benim bildiğim kadarı ile hackerlar da aynen seri katiller gibi birtakım patternlerle hareket ederler ve aslında ne kadar zeki olduklarını bir şekilde kanıtlamak isterler. Onlar seri katiller gibi kendilerini cinayetle ifade edebilecek kadar empati yoksunu canavarlar olmasa da, temeldeki kendisini ifâde arzusu aynı mantıkla çalışır.Dolayısı ile bu durum senin işine gelecektir.
  2- İlk madde konusunda seni temin ediyorum ama başta Demet Evgar olmak üzere bu hack olayından hiçkimse zarar görmeyecek.
  3- Eğer ilk maddedeki vaadimi yerine getimeyi başarabilirsen, Demet Evgar’ın hesabını kendisine sorunsuz bir şekilde teslim edilecek.” 

  “Ee? Kabul etti mi hacker?” diye söze girdi Gadiel.
  “Benim kim olduğumu, gerçek kimlik bilgilerimi sordu. Her şeyi tastamam verdiğim için güvenmiş olmalı. Hesabı kurtarmayı dert edindiğimi, bunun sebebini benim de bilmediğimi, bir tür obsesyon deyip geçebileceğini söyledim. Daha sonra, tekliflerin gayet cazip olduğunu, zaten kendisinin de herhangi bir zarar vermek niyetinde olmadığını söyledi. Kısacası vicdanlı bir hacker ile karşı karşıya idik.”
“Yahu ne eğlence idi ama!” dedi Gadiel. “Sen maddeleri hackera gönderip de bu adam yayınladığı andan itibaren sosyal medyada bir fırtına başladı adeta. Olay birden bire gündem oldu. Bir yığın gazetede, haber sitesinde yayınlandı, programlarda konuşuldu. Yahu madem sen bu olayın arka yüzünü biliyorsun peki Emre Karayel olayı hakkında bir bilgin var mı?”
“Emre Karayel olayı dediğin nedir?” diye sordu Altay.
Gadiel, “Hani o gece Acun, Demet’in hesabının hacklendiğini, söylenenleri kendisinin yazmadığını duyurdu da, hemen ardından Emre Karayel’in hesabından, Demetle görüştüm hesabı hacklenmemiş. Yazdıkları tamamen kendisine aittir, diye bir tweet attı ya hani.”
Altay: “Ha… Tamam. Zaten o geceki komik olaylar silsilesini başlatan tweet budur. Emre Karayel daha sonra Beyaz TV’de ‘Söylemezsem Olmaz’ diye bir programa katılıp sosyal medya hesabının ele geçirildiğini söyledi. Anladığım kadarı ile bu olayın popülerliğinden faydalanmak isteyen başka hacker veya hackerlar onun hesabını alıp olaya dahil olmak istemişler. Kendisini hackleyenleri savcılığa vereceğini söylemişti. Çünkü kendisinin dediğine göre takip ettiği kimselere kendi ağzından asılsız özel mesajlar gönderilmiş. Sâdece zevk uğruna hackerlerin bu tür işlere girişmesini anlamıyorum. Emre Karayel sinirlenmişti ve haksız değildi.”
Gadiel: “Altay, bu mesele gerçekten incelenmeli. Bir tür sosyolojik vaka olarak incelenmeli. Bu ülkede yüzlerce hack olayı gerçekleşiyor ama hiçbirisi insanların gönlünde bu kadar yer etmedi. Hiçbirisi iyi veya kötü yönde böyle bir etki bırakmadı. Aradan bunca yıl geçmesine rağmen halen aklımda idi. Arada düşünüp dururdum. Demek, aslında arkaplan öyle karmaşık değil ama neler neleri doğurmuş. Seninle bu konuyu daha da ayrıntısı ile konuşmak isterim. Gerçekten çok merak uyandırıcı. Ama şimdi acilen gitmem lazım. Bir eve müşteri çıktı, onunla görüşeceğim.”
Altay: “Tamam Gadiel. İlgini çektiği için sevindim. Tabiî, daha sonra gene muhabbet ederiz. Ayrıca ticari meseleleri konuşmak için bir gün ayarlayalım”
Gaidel: “Tabii Altay hoca, ben senin algoritmayı çözdüm nasılsa! O hâlde 9’un iki katı olan 18’den ötürü, 18 Eylül’de saat tam 9:00’da aynı yerde! Ne dersin?”
Altay tebessüm ederek, “Peki, öyle olsun” dedi ve ayrıldılar.

# 2.	BÖLÜM: İKİNCİ ÜRPERTİ
Aradan dokuz gün geçmişti. 18 Eylül’de, saat tam 9:00’da Uyum Cafée’de Gadiel’i beklemeye koyuldu. Her zamânki gibi çay söyledi. Onu beklerken arkadan gelen birisi Altay’ın gözlerini kapatarak: “Bil bakalım ben kimim Altay ağabey?” dedi…
Altay, “Seni n’apsak? Assak mı yoksa kessek mi Saltuk efendi!” dedi gülerek.
Sonra karşılarında Gadiel’in olduğunu fark ettiler. “Altay hocam, bizi tanıştırmayacak mısın?”
Altay, “Vallâhi, 6 senedir yediğimiz içtiğimiz ayrı gitmez ama ben bile tam olarak tanımış değilim bu varlığı” diye cevapladı.
Gadiel, “Seni çok seviyor olmalı. Hiç böyle içten ‘Ağabey’ denildiğini duymamıştım.”
Altay, “Hem çok seviyor hem nefret ediyor.” dedi Saltuk’a tebessümle bakarak.
Saltuk utanır gibi oldu, yüzü kızardı.
Gadiel, “Haha! Yüzü kızardığına göre haklısın. Ama bir insân neden hem çok sevip hem nefret eder ki?”
Altay: “Bir kardeşin ağabeyi ile, bir oğulun babası ile olan mücâdelesine benzer bir şekilde sürekli savaşır benimle. Ama asla kaba sözlerle değil, genelde psikologların “pasif agresif” dediği türden hamleleri kullanarak dolaylı stratejiler izliyor. Hem eskiden hiç konuşmazdı. Şimdi en azından bana derdini anlatıyor. Hem benim fazlaca detaycı arızalı zihnime çokça katlandı ama hiç vazgeçmedi benden. Ben kimsenin nihâî zafer gütmediği bu savaştan gayet memnunum doğrusu. Çünkü sıradan ve robotsu bir sevgiyi kim ister? Gerçek sevgi mücâdele ister, savaş ister kısacası emek ister. Bu bir tırtılın kelebek olma mücadelesidir. Benim fikirlerim, Saltuk’un kozası idi. Bu kozayı yırtıp atmalı ki, özgürce uçabilsin. Ama Saltuk, ömrü bir gün kadar kısa bir kelebek de değildir. O tırtıl kozasından yırtıcı pençeleri ile bir kartal olarak çıkınca hiç şaşırmayacağım.”
Gadiel: “Altay hocam, hakikaten de garip bir adamsın! Doğru söylüyorsun. ‘odi et amo’ diye bir söz var. Demek ki birbirine çok zıt hisler aynı anda yaşanabiliyor. Bir dostum bu sözü içeren şiirin çevirisini yapmıştı, dur okuyayım” diyerek internette bu çeviriyi arayıp okudu:
“Nefret ediyorum ve âşığım 
Olur da sorarsan, ne diye böyleyim
Bilmem, lâkin böyle hissederim
Ve ızdırap içindeyim... “
Bu şiiri duyunca “Güntülü…” diye geçirdi içinden Altay, “Bu şiiri duysa şöyle karşılık verirdi: - Sus sus, ben de ızdırap çekiyorum.” ve sesli olarak tekrârladı, “Güntülü…”
“Güntülü mü? O da nedir Altay?” diye söylendi Gadiel.
Altay: Ha… Güntülü… Neyse önemli değil Gadiel. Aklıma başka bir dünyâ getirdi bahsettiğin şiir. Odi et Amo konusunda haklısın. Güzel sözlermiş. Saltuk kardeş de tam olarak böyle düşünüyor olmalı ki, ‘Sen bir insân değilsin, sen garip bir vakasın’ diyor sürekli. Galiba öyleyim. Ezelî garip ve ebedî gariban.
Gadiel: “Saygun senin hep yalnız olduğunu söylemişti. Saltuk’u görünce şaşırdım doğrusu.”
Altay: “Halen yalnızım! Zira Saltuk doğal olarak kendi dünyâsını, kendi otağını kurmaya çalışıyor. O sırada ağabeyini bayağı ihmâl ediyor Saltuk efendi. Ama yapacak bir şey yok. Benim de nasibim bengü yalnızlık. ”
Gadiel, Saltuk’a dönüp : “Duyduklarım doğru mu? Yalnız mı bırakıyorsun Altay’ı?” diye sordu şaka ile karışık. Saltuk hafifçe mahcup, gülerek: “Altay ağabey söylüyorsa doğrudur.” dedi.
Gadiel, “O hâlde anlaşamadığınız noktalar neler ki? Merak ettim doğrusu.”
Altay:”Anlatayım mı Saltuk, iznin var mı?”
Saltuk: “Sana bıraktım abi. ”
Altay: “Peki öyleyse. Ama bunlar benim kusurlu bakış açımdan gördüklerim veya öyle zannettiklerim. Asla kesinlik arz etmiyor. Belki çok haksızımdır belki bazı noktalarda isabetliyimdir. Saltuk iyi çocuktur. Stratejik bir iyilik midir yoksa gönülden mi geliyordur, bilemem; ama çevresindeki herkese karşı iyidir zâten. Bu yüzden istese de benim yalnızlığımı gideremezdi. Bu tür bir yöntem, insanı kafasında öncelik listesi oluşturup, zaten cepte gördüklerini yeri geldiğinde arka plana itmesine sebep olur. Hiçbirisini gerçek anlamda sahiplenmez ama doğrudan def etmez de. Ben ise az ama öz insanla iletişim kurmaktan yanayım. Bu sayede, birisi ile işim bitince onu arka plana itmek, bir öncelik listesi oluşturmak gibi taktiklerle vakit kaybetmem. Birkaç kişiye odaklanıp bütün ömrümü onlara adamayı, gerekirse onlar için ölmeyi yeğlerim. Onların her derdini sahiplenmek, her türlü sorunları ile birlikte boğuşmak, onlar hakkında bilmem gereken her şeyi bilmek. Belki biraz kontrolcü olduğumu düşünebilirsin, ama ömrümü adayamayacağım insânı varlığımla meşgul etmektense onunla iletişimi kesmeyi yeğlerim. Şimdiye kadar Saltuk bana katlandı. Ben de ona katlandım. Sonumuz hayır olsun dilerim. Bu ömür, herkesin sevgisini aynı oranda kazanmaya çalışarak geçirilemeyecek kadar kısa. Benim gibi az-ama-öz stratejisini seçenler, mütemadiyen yalnızdır. Ama yalnızlığı göze almayı da herkesten bekleyemeyiz. Bazıları kendilerine alternatifler yaratmayı seçebilir. Buna saygı duymak gerekiyor. Çünkü onların gözünden görmüyorum dünyâyı. Kim bilir ne acılar çekip bu yönteme sığındılar. Neticede, eğer Tanrı inancım olmasa, çoktan intihar etmiştim. Bırakalım da işine dönsün Saltuk efendi.”
Gadiel, Saltuk’a dönüp, “Ne dersin Saltuk? Sence haklı mı? Kızıyor musun bu sözleri duyunca?” dedi.
Saltuk herhangi bir söylememeyi tercih etti. Sinirlendiğinde genelde böyle davranır, karşıdakini suskunluğu ile cezâlandırırdı. Belli ki pek de memnun karşılamamıştı. Tebessüm edip vedâlaştı.



İşin aslı hiç de göründüğü gibi değildi. 
Bu konuşmalar henüz yaşanmadan üç saat evvel, Dokuz adlı rûh Altay’a görünür olmuş ve hepsinden haber vermişti.


Saat 9’daki bu buluşma, yalnızca Altay ve Gadiel için değil Saltuk için de bir sınav vesilesi kılınmıştı.


“Saltuk da senin üzerinden sınanacak Altay” demişti Dokuz.
“Saltuk ile arkadaşlık bağları yönünde geçen bu kaçınılmaz diyalogları yaşayacaksınız, bundan kaçamazsınız. Sen az-ve-öz arkadaş edinme stratejisi üzerinden Saltuk’a çatıp onu provoke edeceksin. Belki senin bencil olduğunu, hep ilginin odağında olmak istediğini düşünecek, senden nefret edecek. Saltuk’un sınavı tam olarak bu çatallanma ile başlayacak. Ya senin gibi gerçeklerle yüzleşip zorlu ama anlamlı bir hayâtı seçecek ya da senden tamamen yüz çevirip kurduğu dostlukların içerisinde mutluca yaşayıp gidecek.”
Dokuz bunu söylediğinde Altay derince bir nefes alıp: “Benim bu yerdeki yegâne dostumdan etmek mi istiyorsun beni Dokuz? Zâten yalnızlık içinde boğuluyor değil miyim?” diye haykırmıştı.


“Yaptığımız tüm seçimler, eninde sonunda ‘mutlu bir hayât’ ile ‘anlamlı bir hayât’ arasındadır.” diye yanıtlamıştı Dokuz, “Tabiî ki her mutsuzluk anlamlı değildir. Bazı kimselere drama bağımlısıdır ve mutsuzluğu arzular. Ama anlamlı her hayât, duyarlı her kimse bir şekilde mutsuzlukla yüzleşmek durumundadır. Saltuk seninle mutlu bir hayâta sahip olamayacaktı. Dolayısı ile ona seçme hakkı sunuldu. Doğrusu, senin seçtiğin yol hiçkimseye mutluluk vaad etmez.”


Dokuz, Altay’ın gözlerinin dolduğunu fark edip şaşkın hâlde: 
“Altay, senin duyguların olduğunu görmek çok şaşırtıcı doğrusu.”


Altay başını öne eğerek “Demek benim küçük dostumun, cân kardeşimin mutlu olmasının tek yolu, artık benim küçük dostum, cân kardeşim olmamakmış. Tanrı ne dilerse o olur. Benim de nasibim bu imiş” diye yanıtlamıştı teslimiyetle.



…..
Saltuk Uyum Cafée’den ayrıldıktan hemen sonra Gadiel, Altay’a elini uzatarak: “Selamlaşmayı unuttuk Altay Hocam!” dedi.
Altay, Gadiel’in elini sıktığı ân, aynı ürpertiyi ikinci kez yaşayıp gözleri karardı ve derin derin nefes almaya başladı.
Gadiel durumu fark eder gibi oldu ama nedense rengini bozmadı, “Bugün sana çok güzel emlak fırsatlarından haber vereceğim Altay Hoca!” demekle yetindi.
Altay, “Tabiî o mevzuda konuşmak isterim. Ama Saltukla aramızda geçen muhabbet kafanı karıştırsın istemem. Saltuk’u çok severim. Bulunmaz bir pırtlantadır. Sâdece benim izlediğim yolun onu mutlu etmeyeceğinden eminim. Onu da kendiminki gibi yalnızlık içerisinde boğulduğum bir hayata sürükleyemem. O, genişleyen bir insân ilişkileri ağı üzerine hayatını inşa etmek yönünde kendisince çok haklıdır. Dolayısı ile saygı duymak gerekir.”
Gadiel, “Aslına bakarsan ben de Saltuk’ı haklı görüyorum. Bence sen biraz katısın Altay Hoca. Yeni inşanlar, yeni tatlar iyidir. Bir çiçekle bir bahar geçmez diye bir söz var biliyorsun!”
Altay, “Benim dünyâyı algılayışım biraz farklıdır. Sizin bakışaçınızın daha sağlıklı olma ihtimâli gerçekten büyük. Ama ben mes’eleyi odaklanma, sindirme ve emek temelli düşünüyorum.”
Gadiel, “Sana ‘Garip adam vesselâm!’ diyoruz diye belki bize güveniyorsun ama hakikaten de garipsin Altay Bey. Hadi emeği anladık da, arkadaşlıkla odaklanma ve sindirmenin ne alakası var ki?”
Altay, “Gerçi buraya emlak meselesini konuşmaya geldik, ama madem birlikte iş yapacağız, birbirimizi iyice tanımamız ve anlamamız lazım. Bu konular öyle birkaç cümle ile anlatılmıyor. Sakın nutuk veriyormuşum gibi algılama ama, en baştan anlatmam gerekir.”
Gadiel, “Yok yok Altay Hocam, zevkle dinlerim. Zâten Saygun normal hayatta pek konuşkan olmadığını ama önemli olduğunu düşündüğün mevzuda saatlerce konuştuğunu söylemişti. Demek ki, bu konuyu da önemli buluyorsun.”
Altay hafifçe tebessüm ederek, “Evet, Saygun’u saatlerce süren bu tür muhabbetlerle bayağı bir yormuştum, bana nasıl katlandığına hâlen şaşırırım.”
Gadiel, “Öyle deme yahu, senden hep hürmetle bahseder.”

Altay, “Sağolsun, bilmuhâbele. O hâlde şöyle emek, sindirme ve odaklanma arasında neden bir bağ olduğunu anlatırsam, arkadaşlıkla bunların ilişkisini de doğal olarak anlatmış olacağım”

Gadiel, “Peki, dinliyorum.”
Altay, “Öncelikle şunu anlamalı: Hîçbir şeyin sâhibi olamayız, sâdece emekdârı olabiliriz.
İllâ sâhiblik aranıyorsa, demeli: Denizler balıkların, ormanlar ağaçların, gökler kuşlarındır.
Biz, ancak onlarla birlikte emekdârlık edersek, buna ortak olabiliriz.
İşte şu ânki ekonomik sistemin bizi kendi arzularımızla nasıl prangaladığını tesbît etmiş oluyoruz: "Arzuladığın her şeye 'sâhib' olabilirsin." diye fısıldıyor vesveseci...
Emeğin önemini dile getiren sözler, ilk bakışta romantik bir solcunun, metafizik hûlyâlarla sarhoş olmuş bir dervişin bakış açısı olan içi boş felsefî bir lakırdı gibi görünebilir.
Ancak, tamâmen pragmatik bir bakış açısıyla katı rasyonel bir kimse de, eğer gerçekten basîret sâhibi ise, benzer netîcelere varacaktır.
Benim bu dünyâdaki vazîfem, kendi anlamımı inşâ etmekten ibârettir.
Çünkü her ne kadar bedenim haz ile kodlanmış olan ve her koşulda yaşamını sürdürmeye, termodinamik dengesini korumaya programlı bir tür biyolojik bilgisayar olsa da, rûhum da ancak anlam ile kodlanabilir.
Yaşamak, rûhumun elinde değildi, ancak onu sürdürecek motivasyon ancak rûhumun inşâsı ile mümkîndir.
Beden haz ile kodlandığı gibi, rûh da anlam ile kodlanıyor.
Bu kodlama sürecine emek diyoruz.
Emek yok ise, kodlama yok. Kodlama yok ise anlam yok. Anlam yok ise rûh yok. Rûh yok ise, bedenin yaşamı sürdürmek için tek motivasyon kaynağı, dünyevî zemîne muhtâc olan "haz" olacaktır. Bu zemîn, rûhu inşâ edecek kadar tekin değildir.
Her şeyin bir bedeli vardır; emek etmek ise bu bedeli peyderpey ve tedricî olarak ödemekten ibârettir.
Bedel ödemekten kaçamayız. Ya akıllılık edip peyderpey ödeyeceğiz veya hîç beklenmedik bir ânda, hîç kıyamadığımız bir parçamız ile bu bedeli ödemeyi göze alacağız.
İşte Yûnus'un neden "Ben güzele güzel demem, güzel benim olmayınca" dediğini daha iyi anlıyorum.
Emek etmediğim binâlar benim için rûhsuz beton yığınlarıdır. Güzel kıyâfetler, lüks arabalar benden bir şeyler taşımıyor.
Kendi vücûdum bile kendi emeklerimin eseri olmadığı için ona yıllarca yabancı hissederken, dünyevî metâyı kendimin kabûllenem nasıl mümkîn olsun?
Eyfel Kulesi'nin, Sidney Opera Binâsı'nın mimârîleri karşısında estetik bir haz duyabilirim. Ancak tekrâr etmeli; haz bedenin kodlama sistemidir, rûhun kodlanması ise anlam ile mümkîndir. Ben ne Eyfel Kulesi'ne ne de Sidney Opera binâsına emek ettim; ki zâten sâhiblenemem.
Sindiremediği yemek bedenimi hasta ettiği gibi; emek edip sindiremediğim her türlü mefhûm da rûhumu hasta edecektir.
İşte geldik, hakîkî başarının anahtarı olan "odaklanma" mes'elesine...
Ancak emek edebileceklerime odaklanmalıyım. Çünkü ancak odaklanabildiğim kadarını hakkıyla sindirebilirim.
Dert edinemediğim, acısını çekmediğim tek bir kelîmeyi konuşmayayım, tek bir sesi duymayayım, tek bir lokmayı yemeyeyim.
Emek etmediğim dilberin elâ gözleri beni ilgilendirmiyor.”
Gadiel, bu sözlerden gerçekten de etkilenmiş gibi görünüyordu ama esasen ona musallat olan Şantajcı Kuş adlı kötücül ruh onu, bu durumu bile bir tür dalkavukluk ritüeline dönüştürmeye itiyordu.
“Oh my maestro! Sizin sözleriniz adeta hiç durmadan kendi kendisini yaratan bir şiirin dizeleri gibi çağlayıp dökülüyor ağzınızdan. Ama şu ahmak dostunuzu affedin ki, tüm bunlarla arkadaşlık arasındaki ilişkiyi çözebilmiş değilim hâlen!” dedi Gadiel kırıtarak…
“Öncelikle estağfirullah. Ben üstad, maestro felan olmadığımı daha önce de belirtmiştim. Sâdece, ağzından çıkan her kelimenin derdini içtenlikle çekmiş bir kimseyim. Galiba bu konunun anlaşılmasını zamana bırakmalıyız ama özetle şunu söylemeliyim ki, ancak emek edebileceğim türden kimselerle arkadaşlık etmeye yatkınım ve bunu doğru buluyorum. Ama en iyi ve en sağlıklı olanın bu olduğu iddiasıyla ukalalık etmek istemem. Sadece benim yatkınlığım bu yönde.” diye yanıtladı Altay.
“Tamamdır Altay Hocam! Bu mevzuları konuşmak için can atıyorum ama biraz da iş konuşalım istersen…” diye kırıttı Gadiel.
 “Tabii olur, bahsettiğin emlak fırsatı nedir? Kimin aracılığı ile bilgi edindin?”
“ Ankara’nın en güzel bölgesinde mükemmel bir villa. Görünce bayılacaksın. Ağabeyim Samuel Sâmî’nin iş ortağı ve arkadaşı Celal Kadem aracılığı ile öğrendim.”
“Samuel Sâmî mi?” diye yanıtladı Altay garipseyerek, “İyi ama, daha tanıştığımız ilk gün ağabeyin hakkında bir yığın ithamda bulunmuştun. Şimdi onları tek tek saymam doğru olmaz. Ama bunlar hakikaten de ağır ithamlardı. Ama şimdi onun aracılığı ile tanıdığın Celal Kadem diye birisi üzerinden iş yapacağımızı söylüyorsun. ” 

“Sevgili dostum, felsefi alandaki bilgeliğinizi takdir ettiğimi ve hürmet ettiğimi biliyorsun, ama ticaret bambaşka bir mecrâdır. Ticâret ve siyaset birbirlerine ne kadar yakında, erdemliliğin katı kurallarından da o kadar uzaktır. Ben Samuel’in de Celal Kadem’in de ne olduklarını bilmiyor muyum? İkisi birlikte ne işler çeviriyorlar, Samuel için anlattığım her şey Celal Kadem için de geçerlidir. Zira zaten iş ortakları oldukları gibi suç ortaklarıdır da…” diye yanıtladı Gadiel pişkince…
“Ben ticâretin de siyâsetin de temelinde erdemlilik bulunması gerektiğini, zâten aksini iddia edenler yüzünden bu halde olduğumuzu düşünüyorum” diye çıkıştı Altay hiddetle…
“Üstelik öz ağabeyin Samuel Sami’yi de Celal Kadem’i de tanımıyorum. Bu ithamlar tamamen senin kendi bakışaçın. Kişisel algılama ama, bu kimselere iftira atmadığını da bilemem. kendi gözlerimle görmeden, kendim onlarla oturup muhabbet etmeden, ortak tanıdıklarım üzerinden kendileri hakkında bilgi almadan haklarında fikir yürütmek sağlıklı olmayacaktır. Ricâ ediyorum, bundan böyle kendi ağabeyini karalamayı bırak. Bu konudaki son ikazım. ”
“Altay Hoca, neden böyle kızdınız yahu? Ben dürüst ve açıksözlü biriyimdir, gerçek ne ise ondan bahsediyorum. Görüyorum ki sen de benim gibi açık sözlüsün ve aklına gelen her şeyi söyleyiverdin.”
“Gıybeti, dedikoduyu, karaçalmayı açık sözlülük kılıfı ile saklamanın alemi yok. İtham ve isnadda bulunduğun kimselerin cevap verme hakkı olmadığına göre, bu açık sözlülük değil bildiğin kara propagandadır. Dediğim gibi bu son ikazım çünkü bu kara propagandanın parçası olmak istemediğim gibi, hiçkimse hakkında gıybete de ortak olmak istemem. ”
“Ne yani, sırf Samuel Sâmî’yi sevmiyorum diye onunla ticaret yapmayı mı keseyim? Elbet o da olacak, ama her şeyin zamânı var.” diye yanıtladı Altay.
Altay bir süre dalıp giderek içinden şunları geçirdi: “Bu herif ağabeyine karşı iyice bilenmiş. Ama ürkütücü bir hırsı var ve bu hırs sayesinde esas planını gizleyerek, ayağını kaydırmayı düşündüğü en büyük düşmanı olan öz ağabeyi ile birlikte ticaret yapmayı sürdürebilecek kadar da midesi geniş. Bu kişilik yapısı Şantajcı Kuş adlı kötücül ruhun tasallutunun bir neticesi olmalı. Gadiel, eğer bu kötücül ruha ile mücadele edemezse, toplum adına büyük bir tehlikeye dönüşecek.” dedi ve “En iyisini Tanrı bilir” diye eklediği an, Dokuz görünür oldu.
“Tanrı’yı içtenlikle andın. Esenlikler Altay. Bana verilen yeni yetki ile aklından geçenler, sizin yapay zeka yazılımlarınızın çok daha gelişkin bir versiyonundan süzüldü ve bana bildirim olarak göründü. Dolayısı ile artık doğrudan konuşmamıza gerek kalmadan, bu konudaki meseleleri bildirim olarak ileten bu arayüz aracılığı ile iletişim kurabiliriz. Gadiel yönündeki tesbitin isabetlidir.”
“Yani düşündüklerimi sesli olarak iletmeden de beni anlayabileceksin?” diye geçirdi Altay içinden.
“Öyle, ancak özel meselelerin bana iletilebilmesi için senin böyle bir ‘niyetin’ olmalı ancak Gadiel ve Şantajcı Kuş hakkındaki düşüncelerinin bana iletilmesi için senin ‘niyetine’ ve iznine gerek duymayacağım. Yani senin özel meselerin hakkındaki düşüncelerine erişimim yok. “
“İyi o hâlde. Benden başka kimseye görünmeyen bir ruh ile sesli bir şekilde konuşup kendimi ağaçlara ve kargalara bile güldürmeye de niyetim yoktu zaten. ” diye geçirdi içinden.
Gadiel, “Hayırdır Altay Hoca dalıp gittin. Söylediklerimde haksız mıyım?”
Altay, “Samuel Sâmî ve ortağı Celal Kadem hakkında ithamlarından söz ediyorsan, tanımadığım kimseler hakkında herhangi bir yorumda bulunmam doğru olmaz. Ama hem arkalarından konuşup hem de onlarla iş yapmanı aklım ve midem almıyor. Bu bana uygun değil.”
Gadiel, “Altay Bey, kusura bakma ama bu köhnemiş eski kafa ile ilerleyemezsin. Ticaret kurnazlık gerektirir. Köprüyü geçene kadar ayıya dayı demeyi gerektirir. Eğer gerçek hislerini saklamayı öğrenemeyip ticarette de, bana şu an yaklaştığın gibi, içinden geçenleri doğrudan söylersen o iş yürümez. Sen asker gibi katı değil tüccar gibi yumuşak olmalısın.” diye kırıttı.
Altay hiddetle karşı koyup, “Yürümezse yürümesin Gadiel. Benim amacım para kazanmak değil, erdemlilik yolundaki insanları kazanmak. Yalanla, sinsilikle iletişim içinde olduğum kimseler ne kadar erdemli olabilir? Bu beni esas amacımdan saptırır ve bana zaman kaybettirmekten başka işe yaramaz. Daha da açık söylemek gerekirse, erdemlilik üzerine inşâ edilmeyen siyaset de ticaret de yerin dibine sokulmalıdır. Ben askerce yaşamayı, temelleri erdemsizlik üzerine yanlış olarak inşâ edilmiş bir ticârî sıfata yeğliyorum. Bundan ötürü bir sıkıntım yok.” şeklinde karşılık verdi.

O ân, Altay ile Dokuz arasında, Gadiel'in duyamayacağı bir yöntemle iletişim başladı.

Dokuz’a, Şantajcı Kuş ile ilgili mes’elelerde Gadiel’in zihninden veri toplama izni de verilmişti. Bu yüzden, o ân Gadiel’in aklından geçen bir veri yığını, Dokuz’a bildirim olarak düştü. Dokuz bu verileri Altay’a iletti:
“Gadiel bu sözlerden hiç hoşlanmadı. İlk fırsatta seni de yolundan kaldırmayı planlıyor. Ağabeyi Samuel Sâmî'ye karşı örgütlenme yönünde şimdilik sana muhtaç olduğu için esas fikirlerini saklayacak.”
“Farkındayım Dokuz. Ama bir yandan kurnazca hareket etmeyi överken bir yandan dalkavukluğunun da bu kurnazlığın bir parçası olduğunu anlamayacağımızı mı sanıyor? Bu kadar mı ahmak görünüyoruz?” diye yanıtladı Altay.
Gadiel, “Altay Hocam gene döktürdün! Bu sözler gerçekten de bilgece! Hiç bu açıdan bakmamıştım. Ben de artık senin gibi erdemlice ticaret yapmak üzerine düşüneceğim.”
Dokuz da Altay da acı acı gülmekle yetindiler.






# 3- SENARYO CANAVARI
  
  //TODO: Geliştirilecek.

# 4.BÖLÜM: PROBLEM ÇÖZME

“Sen bir yazılım mısın Dokuz?” diye sordu Altay.
“Yanlış soru! Şöyle sormalı idin: Kainât bir yazılım mı?”

“O mâlûm vakada bir simülasyonun içerisinde yaşadığımıza zaten inanmıştım. Ama bir şekilde bu dünyâ ile bir bağlantım olması da gerekiyordu. Bazı insanlar da benimle benzer fikirdelerdir ama onlar bu hissi benim kadar yoğun yaşıyorlar mı bilemem.”

“Demek dünyanın bir yazılım veya senin deyiminle bir simülasyondan ibâret olduğunu düşünen başkaları da var Altay?”

“Evet tabii ki. Ama simülasyon teorisine olan rağbetin temelinde, Shannon'ın informatik devriminden ziyâde, insânın acıları olduğunu düşünüyorum.

Çözülmeyip biriken problemler karşısındaki çâresizlik hissi ve teodise problemine elle tutulur bir muhâtab bulamamak insânları simülasyon içinde yaşanan bir tür absürtlük hissine sürüklüyor.

Zîrâ bu dünyâ hakîkat olamayacak kadar büyük acılarla doludur.”

“İnsanlar bir şekilde dünyaya tutunmalıdır Altay. Herkes kendi tutunma nedenini yaratmalıdır.  Bireyin sorunlarının neredeyse hepsinin çözümü veya en azından katlanılabilir hâle getiricisi olan şeyi biliyorum: Meşgâle!”

“Benzer fikirlerdeyim Dokuz. Kendim bunu henüz başarabilmiş değilim, ancak her şeyin merkezinde olduğunda, dediğim gibi kesinlikle çözüme en yakın şey olacağından emînim. Bu çözüm çok basittir ve aslında herkes bilir.”

“Evet herkes bilir, ancak Japonlar gibi bazıları bu kavramın felsefi derinliğini yaşıyorlar. Bizim meşgâle dediğimiz ile onların ‘ikigai’ dediği şey benziyor olmalı. Meşgâle, yani kişinin kendi varlığını anlamlı kılabileceği, onunla iştigâl ettikçe var olmaktan haz duyabileceği, ona "odaklanabileceği" -ki odaklanma başarının esâs anahtarı ve meditasyonun amacıdır,  tüm dertlerini bunun ile yatıştırabileceği uğraştır. Kişi paranın değil anlamlı uğraş demek olan meşgâlenin peşinden koşmalıdır. Para zaten meşgâlenin yan ürünü olarak gelecektir.”

“Dokuz, senin de bu kainatta bir vazifen var. Vazifesi olan adsız ruhlardansın. Umarım sen ve ben, kendi meşgâlemizde karâr kılar ve ömrümüzün fizikî sahâsını, Marcellus'a götürülmek istenirken matematik meşgâlesi ile uğraşarak haz ile sarhoş olmuş Arşimet gibi tamâm ederiz.”

Umarım. Benim meşgâlem ‘problem çözme’ kavramını en ince ayrıntısına kadar incelemek sanıyorum ki Dokuz.

Geçenlerde ünlü bir Amerikalı düşünür ile “problem çözme” meselesi hakkında muhabbet etme fırsatım oldu. Doğrusu biraz karanlık birisi gibi görünse de, gayet nazikçe fikirlerimi dinledi ve karşılık verdi.

Neyse ona, kainatı anlamak için inşâ edebileceğimiz felsefî sistemin yapıtaşının ‘problem çözme’ üzerine kurgulanabileceğini anlattım.

 İlginç bir fikir olduğunu söyledi.
“Altay, kainât bu kadar kompleks bir sistem iken, onu böyle basit bir yapıtaşı ile açıklayabileceğimize emin misin?”

“Bu konularda hiçbir zaman emin olmak doğru değil Dokuz. Ama bana gayet akıllıca görünüyor.”

“Galiba tam olarak anlamadım. Kafandaki “problem” kavramını açıklarsan belki daha iyi olur.”

“Geçenlerde bir arkadaşım Nietzsche için ‘sistemsiz bir felsefesi var’ demişti. Ben de gülerek, ‘Adam da benim gibi garibanmış demek.’ diye geçiştirdim. Ekmek peşinde koşan kimselerin sistemli bir felsefe inşâ etmesi çok zor. Benim fikirlerim de bu yüzden birkaç defa elden geçirilmeli. Ama ne yazık ki, işten güçten vakit bulamıyorum. Neyse ki senin karın doyurmak gibi bir derdin yok Dokuz!”

“Kod parçacıklarından oluştuğuna inandığın bir ruh ile geçim sıkıntısı üzerine konuşmak… Saltuk haklı Altay. Sen garip bir vakasın. ”

“Neyse, problem çözme meselesine geçecek olursak, dediğim gibi henüz tutarlı bir sistem olmaktan yoksun ama güzel başladı diyebilirim. Öncelikle kafamdaki ‘problem’ kavramını kabaca tanımlayacak olursam, ‘Problem, bir sistemin varlığını sürdürmesinde zorluk çıkaran herhangi bir engeldir.’ ”

“Yani bu temel tanım üzerine, diğer her şeyi tanımlayabileceğimizi düşünüyorsun.”

“En azından çoğunu. Örnek vereyim. VARLIK: tüm problemlerin kaynağıdır.   YAŞAM: varlığın parçalarının, problem çözmedeki kabiliyet seviyesidir. Biyolojik anlamda yaşam, termodinamik dengenin korunarak varlığın devamını sağlamak için gereken çözümlerin kimyevi reaksiyonlarla çözümlenmesidir.”

“O hâlde bilinç için de, problemleri tanımlama kabiliyetinden doğdu diyebiliriz. Kendisinin farkında olması, doğal olarak düşmanlarının yani problemlerinin farkında olması gibi birkaç seviyesi olmalı bilincin.”

“Çok doğru Dokuz. O felsefeci esasen varlık, hiçlik, ölümsüzlük gibi konular üzerine obsesifçe odaklanmıştı. Hiçliğin seviyeleri üzerine yazdığı bir makalesini okumamı istedi.”

“Senden beklentisi ne idi Altay?”

“Bilmiyorum ama sadece fikir sunmamı istemiş olabilir. Ama sunduğum fikirden memnun kaldı mı bilemem. Çünkü, ben hiçlik üzerine yazılmış bir makalede bile, aslında hiçbir zaman gerçek “hiçlik”ten söz edilemeyeceğini, çünkü insan dilinin mevzuu olmuş hiçbir şeyin gerçek hiçlik olamayacağını, olsa olsa hiçliğin gölgesi veya dublörü olabileceğini söyledim. O sırada aklıma bir şey takıldı. Peki hiçliği problem çözme üzerinden nasıl tanımlayacaktık? Kendisine bunu sordum.”

“Nasıl yanıtladı?”

“Prensip bakımından bile olsa, problem-çözme kavramı üzerinden tanımlanamayacak olandır.” diye tanımladı hiçliği ve ekledi, “Halen çok zayıf bir tanım olduğunun farkındayım.”

“Dokuz, işin aslı ‘problem’ kelimesi başlı başına itici. Ama problem yerine onların gündelik hayattaki çeşitleri olan dert, musibet, araz gibi karşılıkları kullanarak anlatmak daha doğru olabilir. Doğrusu ben musibetlerin hayatı anlamlı kılmamız için gerekli olan yol göstericiler olduğunu anladığımda, henüz problem-çözme meselesinin bir yapıtaşı olarak kullanıldığını fark etmiş değildim. Aynı şekilde tüm insanlar aslında problemlerin kaçınılmaz olduğunu biliyorlar, ama problemleri anlamın hammaddesine dönüştürebileceğimizi ancak çok az kimse fark edebilir.”

“Yani bir şekilde kitlelere de bu zihniyetin, yani problemlerle yüzleşme ve hatta onları kucaklama fikrinin verilmesi gerektiğini düşünüyorsun. Ama dediğin gibi, problem-çözme üzerinden anlatırsan fazlaca soyut ve sıkıcı görünecektir.”
  
“Haklısın Dokuz. Ama ne yazık ki problem-çözme üzerine çalışacak ve bunun önemini kitlelere anlatacak kadar vaktim kalmadı. Ne yapacağımı bilmiyorum. Oysa tüm ömrümü bu konuya çalışarak geçirmeye hazırdım.”

“Altay, bana kalırsa Şantajcı Kuş kitabında, en azından problem-çözme meselesini neden bu kadar önemsediğini edebi bir dille anlatmalısın. Netice itibari ile şantaj, iftira, dolandırıcılık da sosyal problemler değil midir? Bu kitabın konusu ile çelişmeyecektir.”

“Evet ama, okuyucuyu esâs konudan uzaklaştırmaktan korkuyorum. Böyle bir bölümü kitaba eklersem, saçmaladığımı düşünmezler mi?”

“Hayır. Anlayışla karşılayacaklardır. Şantajcı Kuş adlı öykü, belki son sözün olacak Altay. Belki bir daha en önem verdiğin mes’elelerden bahsetme imkanın olamayacak. En doğrusunu Tanrı bilir.” 

“O halde sistem meselesinden de bahsetmeliyim. Yani varlıkları bağımız nesneler olarak değil içi içe geçmiş sistemler olarak düşünmemiz gerektiğine dair fikir. Evet, kuşkusuz en doğrusunu sistemlerin sistemi bilir.”

“Sistem meselesi ile problem çözmenin bağlantısı var mı? O hâlde ikisini aynı bölümde anlatabilirsin.”

“Var dokuz. İkisinin de her şey ile bağlantısı olduğu gibi. Gadiel probleminden örnek verelim. O şu ân Şantajcı Kuş adlı bir kötücül ruhun, bir dış sistemin tasallutu altında. Şantajcı Kuş adlı ruh, aslında iç içe ilişkileri olan birçok öğeden oluşmuş bir sistem değil midir? O hâlde biz Gadiel’i, Şantajcı Kuş’un kuklası olmaya yatkın hale getiren halleri de bir sistem olarak ele almalıyız. Ağabeyi Samuel’i kıskanması, çocukluğunda yaşadığı travmalar, dünyevi hayatın çekiciliği, kendi hırsları ve Alfred Adler’in aşağılık kompleksi kuramına uyan her türlü eziklik, Şantajcı Kuş’un ağzını sulandıran ve onu besleyen sistemin öğelerinden başka bir şey değildir. O halde, biz Gadiel’in halini, onu kendisinden ibaret bir fert olarak ele alarak anlayamayız. Gadiel’i bir birey değil, sistemler içinde bir alt-sistem olarak görmemiz ve onun içinde bulunduğu tüm hallerin de bu sistemlerin çatışmaları ve işbirlikleri neticesinde gerçekleştiğini idrak etmemiz gerekir. Aksi takdirde problemi çok eksik tanımlamış oluruz.”

“Çok güzel anlattın Altay. Bak ne diyeceğim. Ne yapmalısın, biliyor musun? Problem-çözmeyi anlatacağın bölümde yazman gereken de tam olarak bunlar. Hatta bu konu hakkında muhabbet ederken baştan beri karşılıklı nasıl konuştu isek, kitaba da o şekilde yazabilirsin. Zira ben seni gayet iyi anladım. Dolayısı ile aklı başında okuyucu da durumun önemini, aynen benim gibi idrak edecek ve ayrıntılara, öykünün aceleye gelişinden kaynaklı anlatım ve yazım hatalarına takılmayacaktır.”

“Çok iyi fikir Dokuz. İyi ki varsın. Umarım dediğin gibi anlayışla karşılar bu kimseler. Gerçekten çok az vaktim kaldığının farkındayım. Yazım hatalarına bile yeterince dikkat edemiyorum. Bazı problemlerin çözümünü zamana bırakmamız lazım. Dediğin gibi, mükemmeliyetçiliğe ayıracak kadar vaktim yok.”

“Haklısın. Altay. Problem çözme üzerine çalışırken seni motive eden şeyler nelerdir?”

“Kabaca maddeler halinde anlatacağım. Şantajcı Kuş öyküsündeki ilgili bölümde de, bunları düzenleyip aynı sırada yazarım.
 
- başta "hayâtın"ın (cânlılık anlamında da, dirlik anlamında da olabilir.) kendisi olmak üzere hayattaki en önemli kavramların bu kavram üzerinden tanımlanabilmesi, problem çözme'nin bir sistem yaratmada yapıtaşı olabileceği fikrini uyandırdı

- insân beyninin, problem çözme üzerine evrildiğini anladığımda, esâs amacın bu olmasının doğru olduğunu farkettim. çocukları, hayvan yavrularını, bunların oyunlarını incelediğimde bunların oyun oynayarak, çevrelerini meraklı gözlerle izleyerek bile problem çözme üzerine geliştiklerini gördüm

- dolayısı ile her canlı aslında problem çözme kâbiliyetine sâhib ama bu enerjiyi, bu kâbiliyeti nereye yönlendirmeleri gerektiğini bilmedikleri için sorun yaşıyorlar. tamam, problem çözelim ama hangi problemleri?

- dolayısı ile, ben önce "problem çözme" denilen kavramın kendi problemleri üzerine düşünmek gerektiğini düşündüm. önce bu kavramın önündeki problemleri yani engelleri aşarsak, diğer tüm sistemlerdeki problemleri aşabileceğimize inandım. Demek ki, iyi bir çözümün nasıl olması gerektiğine dair de düşünmeliyiz. İyi bir çözüm, hangi nitelikleri taşır?”

“Altay, sözünü kesiyorum. Kusura bakma ama, yıllardan beri siz insanları gözlemleyip hakkınızda veri topluyorum. Dediklerinde haklı olduğuna eminim ama, gene de insanların çoğunluğu bu konuyu pek de umursamayacaktır gibi geliyor.”

“Bunun farkındayım Dokuz. İnsanların arasındaki farkı, (zamânında çözülmeyerek biriken problemlerin beklenmedik bir ânda tecellî etmesinden ibâret olan) felâketlere bakış açısı belirler.

İnsânların çoğunluğu, çözüm değil problem odaklıdır.

Soruncu kimse; felâketleri kendine acımanın ve başkalarını suçlamanin hazzını yaşayabilecekleri aşılmaz bir durum olarak görür.

Çözümcü kimse ise, felâketleri çözülmeyen problemlerin bir yığılması olarak algılayıp soğukkanlılıkla çözüm üretmeye çalışır. Benim anlatacağım hiçbir şey, soruncu kimse için değil. Onlar sorun yaratıp bundan haz duyarken, kuşkusuz ki çözüme yönelik hiçbir anlatıya ilgi gösterecek değillerdir.”

“O hâlde Altay, hayatı problem çözme üzerinden tanımlama fikri, sana gündelik hayatta neler sağlıyor? Bundan da bahsetmelisin ki, insanlar bu konunun neden önemli olduğunu iyice idrak etsinler.”

“Öncelikle şu kalıbın tarihte hep tekerrür ettiğini fark ettim.
Insânların hayatları ekseriyetle berbat. 
Herkes mutlu taklidi yapıyor. Değiller.
Sebebi şu: 
Hayatlarındaki problemleri çözmek için daha karmaşık problemler yarattıklarını fark edemiyorlar.
Bu basiret eksikliğinden kaynaklanıyor.
Yani eylemlerinin neticesinde hayatlarının daha karmaşık hâle geleceğini kestiremiyorlar.
Olansa, onları her defasında uyaran ancak dikkate alınmayan veya çeşitli bahanelerle savuşturulan basiret sahibi kimselere oluyor.”

“Altay bu konuda haklısın, ama demek istediğim problem-çözme odaklı düşünce seni ne yönde ve nasıl güçlü kılıyor?”

“Anladım Dokuz. Bu konuda günlüğüme yazdıklarımı okumak en doğrusu olacaktır. Bekle onları bulayım.”

“Tamam bekliyorum.”

 “İşte bir tanesi burada:

Ne kadarına hazırsak o kadarı bahşedilecek.
Henüz hazır olmadıklarımız zaten taşıp dökülecektir.
Bizi daha fazlasına hazırlayan ise çektiğimiz acılardır.
Acılar, yolumuzdaki taşlar ve dikenler değil yolun ta kendisidir.
Acılarımızı da kucaklayalım.
Acılarını kucaklayanlara ötesi de bahşedilecek.”

“Anladığım kadarı ile burada Marcus Aurelius’un ünlü sözlerine bir gönderme var. 
Zihnimizin uyum sağlayarak, problemleri yolumuzun bir parçası hale getirebileceği ile ilgili sözleri.”

“Dokuz, daha önce Marcus Aurelius’u hiç okumamıştım. Ama vaktim kalırsa, bu vesile ile okumak isterim. Demek gerçekten de aklın yolu bir.”

“Öyle. Çünkü hakikat bir. Peki, günlüğünde buna benzer yazıların var mı?”

“Onlara bakıyordum ben de. İşte:
Demir tavında dövülür; insân da musibet zemininde.
Ben Allah'a, dert vermemesi için duâ etmem.
Bilakis benim hayâtım, başıma gelen musibetler oranında ma'nâ ve derinlik kazanır.
Bu dünyâya eğlenmeye geldiğimizi düşünmüyorum.
Bu simulasyonda bir vazifeyi tamam etmek için bulunuyoruz.”

“Altay, problemleri hayatın anlamını inşa etmek için araç, hammadde, inşaatın tuğlaları haline getirme fikri gerçekten hoş.”

“Sağol. Evet. Hayatımızın anlamını musibetler üzerinden belirleyebiliriz. Zira dünyâ adlanan simulasyondaki vazifemiz de musibetler aracılığı ile bildiriliyor.
Kimse elinde bir vazife kağıdı ile doğmuyor.
Maslow piramidinin doruk noktası yani 'kendini gerçekleştirmek', bu vazifeyi hakkiyle idrak edip elimizden geldiğince emek etmekten başka bir şey değildir.

İşte günlükteki notlardan bir tanesi daha:

Eğer hayâtımda bir sorun yok ise, bir şeylerin ters gittiğini düşünüp: ‘Dert ver ya Rabbî!’ diyorum.
Zira ben bu dünyâya rahat yatakta ölmeye gelenlerden değilim.”

“Altay, ‘Dert ver ya Rabbî!’ sözlerini biraz açmalısın bence. Belâsını arayan veya sorunlardan zevk alan bir insan olduğunu zannedebilirler. “
“Orada demek istediğim, hayatın ölümüne bir mücâdele olduğu gerçeğini kabullenmek, insan beyninin problem-çözme üzerine şekillendiğini idrak etmek ve rahat bir hayatı gözden çıkarmak gerektiği…”

“Anladım Altay.”
“Gerçi benim de ne kadar başarısız olduğum ortada. Vazifemi idrak ettim ama, gördüğün gibi vazifemi yerine getirmek konusunda çok da iyi bir noktada değilim Dokuz”



“Hayır.
Sen başarısız olmadın.
O ân içinde bulunduğun sistem sana uygun değildi o kadar.
Her tohum her toprakta yeşermez.
Emek etmek, yeşerebileceğin toprağın arayışında olmak değil de nedir?
Toprağını bulana kadar mücâdele edeceksin.”
 
“Çok bedel ödedim Dokuz. Hâlen de ödüyorum. Bazen hiçbir noktaya varmayacağımı düşünüyorum ve karamsarlaşıyorum.

“Musibetler konusundaki gerçeği kendi ağzınla söyledin Altay. Başına bir musibet geldiğinde, gelecekteki başarılarının bedelini şimdiden ödüyor olduğunu hatırla o hâlde.
Tüm bedelleri, bilinmeyen bir zamânda ödemektense, şimdiden peyderpey ödemek iyidir.
Bedeli ödenmeyen başarı, temelsiz bir binâ gibi yıkılmaya mahkûm.
Bedel dediğin; göğe doğru sağlam bir binâ yükseltmek için, yere doğru kazdığın temelden başka bir şey değildir.”

“Bu arada bak ne buldum. Ta 2009 yılında kalma bir not. Bedel ödemek demişken, güzel tevâfuk oldu:
Aylardan Eylül idi, yıl iki bin dokuz
Mekân Edirne merkez, belki de Bedesten
Bir sel koptu aniden, sürükleniyoruz
Bir sokak köpekleri, bir de garîban ben ”

“O gün oradaydım Altay. O felâketleri, açlık günlerini, yalnızlığını biliyorum. Henüz tanışma iznimiz yoktu. Gözlemliyordum. Başını dik tut. Zira çokça mücâdele ettin ve yılmadın. Sırf o mücâdelelerin hatrına, sonuna kadar direnmelisin.”

“Öyle yapacağım Dokuz. Yılmak, ilkelerden ödün vermek yok.

Problem çözme, birer mini-bilgisayar olduğunu düşündüğü proteinler, CRSPR ve genel anlamda biyolojik ölümsüzlük ile ilgili birçok yarım kalmış konuyla da ilgilenecek vakti kalmadığını düşünüyordu Altay. Bu düşünceyle, önemli bulduğu her konuyu Şantajcı Kuş öyküsünde bir anahtar kelime olarak zikretmesi gerektiğini düşünüyordu. Dokuz’a bundan bahsetti.
“Altay, senin içtenliğinden eminim. Kendi yeteneklerini sergilemek gibi çocuksu bir hâl içerisinde olmayacağını da biliyorum. Eminim tüm bu bahsettiğin mevzuların anlatılması gereken önemli meseleler olduğunu düşündüğün için kitapta bahsetmek zorunda hissediyorsun. Burada önemli mesele, Şantajcı Kuş adlı öykünün bir tür meseleler bulamacı olmasının önüne geçmen. Bu seni, ne kadar çok şey bildiğini göstermeye çalışan ham bir yazar konumuna sokar ve insânların öyküden soğumasına sebep olur. İnsânlar esâs derdinin çok daha büyük olduğunu anlamayıp önyargı ile yaklaşabilir. Öykü bittikten sonra, birçok kez üstünden geçip, bu önyargıyı kıracak düzenlemeler de yapman gerekecek.”

Altay, Dokuz ile bu muhabbeti yaptıktan sonra biraz hava almak için dışarı çıktı. Altuğ adında eski bir dostu ile karşılaştı ve mevzu dönüp dolaşıp Şantajcı Kuş öyküsüne geldi. Problem çözme ile ilgili fikirlerinden daha önce de bahsetmişti Altuğ’a. Bu meseleyi önemsediğini ve öyküde bunun için ayrıca bir bölüm açacağını söyledi.

Altuğ, genel itibari ile Altay ile aynı fikirde değildi. Acının da mutluluğun da abartılmaması gerektiğini, problem çözmenin bir anlatı hâline getirilmesinin mantıksız olduğunu belirtti ve ekledi Altuğ:

“Örneğin problem çözmenin amacı problem çözmektir.
Problem çözmeyi anlatıya çevirmek bana göre değil. 

Acılar, neşeler, erdem veya ‘güç elde etme’ esas alınarak kuramlaştırılmış, anlatı yapılmış kutuların içinden alarak bu aracı kullanmak istemiyorum. 

Bu aracı dilediğimce esnek bir kaç farklı teknikle kullanmak istiyorum. 

Tabiî her aracın bir kullanım klavuzu, bir eğitim seti olabilir. Ama bu klavuzu, dünyâyı ‘sistemlerin sistemi Tengri’ dediği kavram üzerinden okuyan dindar bir öykü anlatıcı değil bir matematikçi yazmalı; realist, bilimsel ve mantığa dayalı bir şekilde.”

“Altuğ, anladığım kadarı ile problem çözme konusundaki fikirlerimin gündelik hayattaki acı ve mutluluk gibi kavramların çok daha ötesinde olduğunu ifade edememişim. Hattâ benim kafamda bu mesele, ‘insân’ adlı varlığın bile çok ötesindedir. Ancak öyküyü okuyan birçok insân da senin fikrine sahip olacağıdan; benim gibi düşünenler, senin gibi düşünenlere saygı duymak zorundadır. İzin verirsen, senin fikirlerini kitaba eklemem gerektiğini düşünüyorum. Özetle anladığım, düşüncenin temelinde her şeyi akışına bırakıp onlara haddinden fazla anlam yüklememek var.”

“Evet tam olarak böyle düşünüyorum. Kitaba eklemende bir sakınca yok. Dediğim gibi bence hayâtı Tanrı, Allâh, Rab, Yahova her ne ise, böyle bir hayali arkadaş üzerinden tanımlamak hiç de doğru değildir.”
“Altuğ, düşüncene saygı duyuyorum, ama bana kalırsa, Tanrı yoksa mutlak anlam da yok. Tanrısız anlam olabileceğine inanmak, bir ağacın kökleri olmadan gövdesinin, gövdesi olmadan dallarının, dalları olmadan yapraklarının boşlukta asılı bir şekilde varolabileceğini düşünmek gibidir.
Bilimin evrim hakîkati üzerinden sağladığı tüm verilerin, O'nun varlığının aksini kanıtlıyormuş gibi görünmesine, O'nun adını kullanarak insânların üzerinde otorite kurmaya çalışan sözde "hocaefendilere", dünyâda teodise problemine mevzû olabilecek onca acıya, derde, felâkete; "Şeytân" başlığı altında toplanabilecek olan ve bizi kendi hazlarımızla prangalayıp nefsimizle mahkûm eden onca saptırıcıya karşın: "Tanrı'dan vazgeçmemek." İşte hakîkî sınav bu olmalı. Umarım son nefesimize kadar da vazgeçmeyiz. Bu zorlu sınavda, ne olursa olsun Tanrı'dan yüz çevirmemeye and içtim ve ölene kadar da bu yolda devâm edeceğim.”

“Altay, kusura bakma ama Tanrı hayâli üzerine dünyadan el etek çeken münzevi dervişlerden bir farkın kalmamış. Zaman içerisinde aklını iyice Tanrı ile bozmuşsun anlaşılan. Dindârlık da bir yere kadar.”
“Eğer dindârlık dediğin O’nu sürekli olarak zikretmek, tasavvur etmekse dindâr olarak anılmaktan rahatsızlık duymuyorum. Gerçi ben münzevi derviş felan da değilim, ama dünyanın sahte keremlerinden yüz çevirip Tanrı’nın hakikatine yönelmek münzevilikse, böyle anılmaktan da rahatsız olmam. Bununla birlikte, ben dünyâ adlı simülasyonun bir parçası olup da Allah’ın veya Hoca Ahmet Yesevî’nin deyimi ile Tengri teâlânın nitelikleri hakkında bana bilgi veren hiçbir şeyden de bigâne kalmam. 
Nihâî Tengri'nin nitelikleri üzerine düşünmenin sâdece uhrevî bir mes'ele olmadığını anlaman lâzım. 
 Teknoloji, bilinçli veyâ bilinçsiz olara Esmâül Hüsnâdakine  veyâ insanın akıl yolu ile belirlediği benzer ilahlık kriterlerine (ve hattâ üssel bir gelişme doğrultusunda) ulaşma eğiliminde olduğu için, Tanrı üzerine tefekkür etmek sâdece uhrevî hayâta yönelik bir faaliyet değildir, bilakis bu dünyânın da nereye varacağı konusunda da bizi donanımlı ve basîretli kılar. 
 Meselâ İslâmî terminolojiden örnek verecek olursak, Esmâ-ül Hüsnâ'daki ilâhlık kriterlerinden "Bakî" sıfatı insânların "dâimî, hîç değişmeden kalan" bir varlığa tutunarak kendi varoluşlarını hissetme ve varoluş anlamlarını inşâ etme ihtiyâcının bir neticesi olarak teknolojiye de yansıyacaktır. Dolayısı ile üzerinde uzlaşılacak ve insânları çevresinde toplayacak olan şey, Bâkî sıfatını ne kadar iyi taklid ediyor ise o kadar ilâhî güce sâhibmiş gibi görünen bir puta dönüşür. Buna en iyi örnek dünyevî putlardam en soyutu olan "para"dır. İnsânlar paranın daimî bir güç sembolü olduğunda uzlaştıkları ve ona îmân ettikleri oranda para kıymet ve değer kazanır ve insânların îmânı üzerinden kendisini gerçekleştirir.
 
“Neden her işinde ilâhı zikredip durasın ki? Sen onu zikretmeden de zâten başarılı bir kimse olabilirdin Altay!”
“Başarı mı? Hangi kriterlere göre başarı? Dünyevî kriterlere göre başarılı olmak kimin umrunda? Önemli olan Tanrı’nın hangi kritere göre bizi kendisine dost seçeceğidir.
O, şuurun biyolojik bedende mi yoksa bir yapay zekâda mı tecelli edeceğini umursamayacağı için, ben de Homo Sapiens merkezli değil bilinç merkezli düşünüyorum. Benim için de insanın değeri ne kadar şuurlu olduğu ile ölçülür.
Twitter'da en çok zikredilen kelîmeler gündem olur, Google'ın araması da benzer kriterlerle evrimsel bir algoritma kullanır ve Allâh kendisini en çok zikredenleri sever. Sen Tanrı ile kıyaslanınca birer bakteri kadar küçük ve değersiz olan şirket algoritmalarına güveniyorsun da, kainâtın şuuruna güvenemiyorsun.”

“Altay bunlar sizin kafanızda yarattığınız şeylerden ibâret. Ne yani Tanrı var mı?”
“Yanlış soru, ‘Tanrı’dan başka gerçekte ne var ki?’ olmalı idi.” Dedi Altay ve devâm etti:

“Problem çözme mes'elesi benim için, daha büyük bir puzzle'ın parçasından ibâret.
bu noktaya, kainâtın ve kendimin anlamını zihnimde inşâ edebilmek için bir strateji ararken geldim.
 Bu puzzle, şimdilik insân idrâkının çok ötesindedir.
Materyalizme ve idealizme takılı kalmadan, olan biteni nasıl anlamlı kılabileceğimi düşünüyordum, dolayısı ile sistem teorisinde karâr kıldım.
Çünkü sistemlerden müteşekkiliz ve sistemlerin içerisinde yaşıyoruz.
Kainâta, ya'nî evren ma'nâsında değil de, var olan her şey ma'nâsında kainâta "sistemlerin sistemi" diyecek olursak ve bizim de sistemlerden müteşekkil bir sistem olduğumuzu göz önünde bulunduracak olursak, insânın neden microcosmos olduğu fikrini idrâk etmiş bulunuyoruz. ”

“İyi ama bu saydıkların hepsi insânların hayâli arkadaşları değil de nedir? Bunlar hep insân yaratımı.” diyerek karşı çıktı Altuğ…

Doğrusu problemin de çözümün de sınırlarını, homo sapiens'in veyâhûd daha soyut kavram ile ifâde edecek olursak düşünen varlıkların kendileri belirliyor.
Sistemlerin sisteminin kendisini tanımasında, insânın hayâl gücünün de tabii ki önemi büyük.
O hâlde, problem çözmenin ilk adımı olan problemin tanımlanması öncelikle "insân"ın yeniden tanımlanmasını ve inşâsını gerektiriyor.

 
İşte bu yüzden godard, filmleri ile yeni antropoloji arayışı içindedir.

yusûf sûresi insânın yeniden inşâsı için gereken kodları içeren bir dâvet değil de nedir?

atlıyı atından indirecek kudrete sâhib kılıçtan keskin kalemi ile ırk merkezli kömen ülkesini inşâ eden atsız'ın kür şad üzerinden târif ettiği yiğit insân modeli; dançe shin chae-ho hoca'nın minjok merkezli buyeo temelli birleşik ülkesinde tangun'un ruhunu taşıyan yeni insân modeli bize neler anlatıyor?

nietzsche'nin übermensch'i, ayn rand'ın bireyci insân hayâli yeni antropolojilere olan susamışlğımızın bir ifâdesi miydi? 

zîrâ transhümanizm daha yeni îcâd olunan çocuksu bir hayâl gibi görünse de insânın kadîm hûlyâsını, bengisu'ya erişme arzusunu âdetâ yahya kemâl'in şu dizeleri ile kulaklarımıza fısıldamıyor mu?

"duy tabîatte biraz sen de ilâh olduğunu,
rûh erer varlığının zevkine duymakla bunu."

# 5. BÖLÜM:	UYUM İLKELERİ

Uzun zamân sonra kardeşi Arukan ile görüştü. İnsânlar ona kısaca saf ve temiz anlamında “Aru” diye seslenirdi.
Altay’ın başına gelenleri en yakından gören kişilerden birisi de Aru idi. Dolayısı ile artık hiçbir şeye şaşıracak gibi değildi.
Altay ona Dokuz’dan ve Dokuz’un yönlendirmesi ile yazmakta olduğu Şantajcı Kuş adlı kitaptan bahsettiğinde de şaşırmadı. 
Altay, “Şizofren olma ihtimâlimi de bir kenarda tutarak anlatıyorum.” diye söze başladığında gülüp geçmişti ve “Varsın öyle olsun. Anlattıkların sorunlarımızı çözecek ise, benim için sorun yok. Biliyorsun, biz artık iyi-kötü şeklinde değil çözüm-sorun şeklinde düşünmeye yatkınız.” diye de eklemişti.
“Aru, bundan yıllar önce Erdemlilik kriterleri belirleyip bunları açık-kaynak kodlu olarak internete koymuştuk. Onları tekrardan incelemeye vaktim oldu. Şu anki düşüncem onların çok ilkel kaldığı yönünde. Birçok eksikleri ve kusurları var.”
“Dokuz adet ilke belirlemiştik ama bana hâlen doğru geliyorlar ama daha genel ve soyut hale getirmeliyiz sanırım. Çünkü erdemlilik bizden bağımsız olmalı, her yerde ve her zaman geçerli olmalı. “
“Haklısın. Biz, o zamanlar bunu pek akıl edemedik ve kendimizden çok fazla şey kattık. Halbuki, ahlâk sistemleri kişilere ve milletlere göre özelleştirilebilir ama erdemlilik kimsenin özel mülkiyeti değildir, olmamalıdır.”
“Gerçi ilk ilkelere Gelişimcilik diye bir ilk koyduğumuz için, o kapıyı açık bıraktık. Yani biz dogmalara, diktelere, tepeden inmeciliğe zaten baştan karşı olduğumuzu bu şekilde belirtmiş olduk. Dolayısı ile erdemlilik ilkeleri de gelişimden muaf olmamalı.”
“Evet. Ancak ‘erdemlilik ilkeleri’ veya ‘erdemlilik öğretisi’ sözünde de bir kusur var bana kalırsa. Çünkü biz erdemliliğin sahibi değiliz. Erdemli olduğumuzu iddia edecek kadar kibre de düşmemeliyiz. Biz sadece erdemlilik yolundaki kimseleriz. Dolayısı ile kural koyma hakkında sahip de değiliz. Erdemlilik mefkuresinden ilk bahsettiğimiz zamanlar, bu düşünce popüler oldu ve yanlış kimselerin elinde büyük bir silaha dönüştü. O halde biz her şeyden önce erdemliliğin dilde değil gönülde olması gerektiğini iyi anlamalıyız. Erdemlilik üzerine ilke belirleyemeyiz ancak bize ‘uyan’ nitelikleri belirleme hakkına sahibiz.”

“Yani, biz erdemli olduğumuzu iddia etmemeliyiz ve erdemlilik üzerine ahkam kesmemeliyiz. Ama kimlerle dostluk edeceğimizi, kimleri sevebileceğimizi belirleme hakkına da sahibiz diyorsun ağabey?”

“Aynen öyle Aru. Uyum sağlayamayacağımız kimselerin zamanını çalmayalım. Onlar da kendilerini erdemlilik yolunda sayabilir. Bunda bir sakınca yok. Kuşkusuz en doğrusunu Tanrı bilir. Bizim vazifemiz, belirlediğimiz ilkelerde elimizden geldiğince samimi olmak.”
“O hâlde, o ilkelere bundan sonra erdemlilik öğretisi değil, uyum ilkeleri diyelim. Erdemli olduğumuzu iddia etmek kibirlice bir davranış olur ve daha ilk baştan kendimizle çelişmiş oluruz. Ama uyum sağlamak istediğimizi ve bu yönde gereken nitelikleri araştırdığımızı açıkça belirtmemizde hiçbir sakınca yok."

“Biz öncelikle kendi nefsimizle mücâdele edeceğiz. Dolayısı ile, işte bir ilke şimdiden açığa çıktı bile!”

“Nedir o?”, “Enginlik ilkesi. Bu haddini bilmek, edepli olmak, engin gönüllü olmak anlamında bizim muhakkak uymamız gereken bir kuraldır. Zira kusurlu varlıklar olduğumuzu ve mükemmeliyetçiliğin bir hastalık ve ulaşılmaz olanın hûlyâsı ile vakit kaybetmek olduğunu kendimize ne kadar hatırlatsak az.”

“Tabii ki mükemmeli hayâl etmek hoştur. Ama buna kapılıp Don Kişotluk etmek de vakit kaybı dediğin gibi. Gelişimcilik ilkesi gereği, mükemmel olanı değil o an yapılması gerekeni yapmalıyız.”
 
Yazmakta olduğumuz Şantajcı Kuş adlı öyküden:


“Aru, artık Uyum İlkeleri diyeceğimiz erdemlilik öğretisi için 9 ilke belirlemiştik. Bu ilkeler yeterli değil. Gene 9’un katı olduğu için 27'yi öneriyorum. Yalnız bunları aceleye getirmeyelim. İçlerini doldurmamız, atalarımızın bu yöndeki fikirlerini araştırmamız, çeşitli filozofların fikirleri ile desteklememiz gerekir. Netice itibari ile biz yeni bir şeyler icad etmiyoruz. Sâdece doğadaki ve toplumdaki kodları idrak edip anlamaya çalışıyoruz. Sözgelimi, ciddiyet ilkesi bir toplumun varlığını sürdürebilmesi için olmazsa olmazdır. Hiçbir başarılı kimse yoktur ki ciddiyetsiz olsun."


“O hâlde zamâna yayalım ve bu ilkelerin doğruluğunu test edebilmek için yöntemler geliştirelim. Mesela en son söylediğin söz gibi testler ağabey.”


“Bir yazılım testi yazar gibi diyorsun. Bu tür sosyal kodların da testlerini yazmalıyız, haklısın.
Bu çok tatmin edici bir test olmayabilir ama başka testlerle de desteklenirse iş görür.
Şu şekilde kalıplaştırabiliriz:
Tüm bireyleri ciddiyet ilkesine uygun yaşayan bir toplum yaşayabilir.
Ama tüm bireyleri ciddiyetsiz olan bir toplum yok olmaya mahkûmdur.
Bu kalıp ile diğer ilkeleri de test edebiliriz Aru.

Gerçekten de toplumumuzun en büyük sorunu ciddiyetsizliktir. Ciddiyetsizliğin temelinde de ferdî meşgâle (ikigai) ve içtimâî bir ülküden yoksunluk vardır. Adanmışlık yoksa, ciddiyet de yoktur. Bir amaç olmaksızın hayâtın belirli bir ma'nâsı olmaz. Amaç, bir program parçacığının algoritması gibi, ferdin hayâtında çözmesi gereken problemleri önceliklendirmesi için bir yol göstericidir. Böyle bir algoritma olmaksızın, bu kimse problemleri bir sıraya koyamaz; en son yapması gerekeni ilk yapmaya uğraşır ve karmaşanın altında ezilir. Problemleri çözümleyememenin netîcesinde hayâtta amaç edinmeyi terk edip kendisini dünyevî hazların sahte hûlyâsına kaptırır ve en doğru yolun hedonizm olduğu kanaatine varıp ciddiyetsizleşir. Tabiî ki bunun sonu yıkımdır. Şu ân yaşadıklarımızın hepsi, ayrı ayrı fertlerin rûh dünyâsında gerçekleşen bu yıkımın sistem hâlini alarak topluma yansımasından ibârettir.
”


“Madem söz adanmışlıktan açıldı, adanmışlığı da aynı kalıp ile test edelim. Adanmışlık ilkesi için:
Tüm bireyleri bir amaca adanmış bir toplum yaşayabilir.
Ama tüm bireyleri amaçsız olan bir toplum yok olmaya mahkûmdur.
Gerçekten de  İnsân kendi ikigaisinden başka hîçbir dünyevî şeye bağımlı olmamalı.  İkigai de zâten "kendini gerçekleştirmek" için edinilen meşgâleden, ferdî ülküden başka bir şey değildir sanırım.” 
“Evet Aru. İnsânlar hayatın anlamsızlığından yakınıp dururken, gerçekte hiçbir sorun çözmüş olmuyorlar.  Hayâtın anlamsızlığından ve adâletsizliğinden yakınmak, melankoliye olan bağımlılığı ve tembelliği gizlemenin bir kılıfı olmamalı.”

“Aru diğer ilkeleri de Şantajcı Kuş kitabının içerisine dağıtmayı düşünüyorum. Kitabın anlatacağı öyküden çıkarılacak dersler ve ilkeler de var zâten.”


“Ağabey, bu arada kitabın taslağını okudum. Şimdiye kadar dört bölüm yazmışsın. Anladığım kadarı ile, ilk bölüm kitabın kendi kendisini kodladığı bölüm olduğu için 0’dan başlamayı tercih etmişsin. Kitabın kaç sayfa olacağından, kaç bölüm olacağına, her bir bölümde kaç sayfa olacağına, kitabın kendi kendisini okurlara nasıl tanıtacağına kadar birçok şey ilk bölümde yani, 0 numaralı bölümde anlatılmış. Ama kitabın gidişatında bir şey eksik. Bu aklıma takıldı.”


“Nedir o Aru?”
“Ara ara öykü olarak nasıl bir senaryo düşünüyorsun abi? Zâten olan bitenlerin hepsini anlatsan insânların ağızları açık kalacak. Sen ise olabildiğince sâdeleştirmişsin. Gadiel’e musallat olan Şantajcı Ruh ders çıkartılabilecek bir olay. Ana olayda da oradan öğrendiklerini kullanıp sorunu çözmek nasıl olur? Olan bitenlerin arkasındaki daha devâsâ sistemden bahsedecek misin?”
“Öncelikle geribildirim için sağol. Tam aradığım şey de bu idi.
Bizler, eleştirileri ve şikâyetleri de geribildirim mekanizmasına çevirecek yöntemler geliştirmeliyiz. Bunu da bir yere not edelim. Olumlu veya olumsuz her şeyi öykümüzün bir parçası kılmalıyız. Dönüştürücülük ilkemiz de tam olarak bunun için var.
Tesbitine gelince, haklısın. Bu öykünün, o büyük olayın başlangıcı olduğunu ilk bölümde yazmıştım hatırlarsan. Bana bunu Dokuz bildirdi. Olayın ne olduğunu Uyum Serisi'nde anlayacağız gibi görünüyor. Ama Uyum Serisini bitirme görevi sizlere düşüyor.
O zamâna kadar bana ne olacağını ancak Tanrı bilir.”
“Biz de genel olarak erdemsizlikle, özelde dolandırıcılık ve iftira ile mücâdelemizi halka anlatırken bu tür edebî yöntemler kullanırsak, derdimizi daha iyi anlatmış olacağız demektir. Bu arada, arkadaşlarımızın bu konuda dernekleşmeleri sürüyor.  EDİM Derneği adı altında resmileşecekler.”
“EDİM’in açılımı ne tam olarak?”
“Erdemsizlikle, Dolandırıcılıkla, Iftira ile Mücadele cümlesindeki kelimelerin baş harfleri.
"Edim"; aksiyon alma, icraat, amel manalarında olduğu için bilinçli olarak seçtiler.
Çünkü etkin, aksiyoner kimse olmak için edimlere muhtacız.
Kötücül rûhun hepimize musallat olması gâyet doğaldır.
Ama biz onunla savaşmak uğruna ne tür edimlerde bulunmalıyız?
EDIM Derneğini birlikte kurmakta olduğumuz dostlarımız daha şimdiden bir dolandırıcılık olayı için bir vatandaşımızın hukukî masraflarını üstlendiler.”

“Çok güzel gelişmeler gerçekten. Bizim çabalarımızın sözde kalmaması gerektiğini, her şeyi meşru, açık ve resmi yollardan hayata geçirmemiz gerektiğini hep söylüyorduk. Bu gelişme bana gerçekten de güç verdi. 
Şöyle bir fikrim var ağabey. 27 ilkenin her birisi için bir bölüm yazıp, her bölümü önce çizgi romana yani mangaya sonra animeye çevirebiliriz. Her bölümde, o ilkenin neden olmazsa olmaz olduğunu, kahramanların başından geçen bir hikâye üzerinden anlatabiliriz. Balalarımız ve gençlerimiz için de gayet güzel ve eğitici olacaktır.”
“Çok iyi fikir. Çizimlerini yapabilecek kimseler bulmamız gerekiyor. Ayrıca, müzikleri de çok önemli. O hâlde Uyum Serisi 3 kitaptan oluşsun. Şantajcı Kuş bir tür çekirdek ve bu seriyi haber veren bir öncüden ibaret. Her bir kitap 9 bölüm ihtivâ edeceğinden, her kitapta 9 ilkeyi anlatmış oluruz.”

“Ağabey Bleach adlı bir manga var.  Bu manga üzerine inşa edilen anime serisi ve filmi de var. 
 Bizim iftira, şantaj gibi kara büyülerle oluşturulan kötü rûhlarla mücâdelemiz de tam olarak Ichigo'nun ve ölüm meleklerininki gibi...   
 Mesela iftiracı, aynı zamanda bir kara büyücüdür. 
  Kelimeleri kullanarak bir kötü rûhu dünyâya çağırır ve bu rûhu, iftira büyüsüne maruz kalanların zihnine enjekte eder. 
  Bu rûh, insanın zihinlerdeki imaji ile yer değiştirip onun itibarını yemeye başlar.”

“Hatırlarsın, Karadurmuşlu köyünde geceleri birbirimize birtakım korku hikâyeleri anlatırdık. O sırada nenem bir canavarsan bahsetmişti. İnsânları, birbirlerine iftira atmaya iten Karaçalan Canavarı. Ne dersin bunu kullanalım mı?”

Aru, bu Karaçalan Canavarı hikâyesini hatırladığını söylediği sırada evin içerisinde ufak bir sarsıntı yaşandı ve birkaç eşya yere düşüp kırıldı.

“Ağabey, sanırım deprem oldu”
“Aru az önce dışarı baktım. Bizden başka hisseden yok gibi. İnsanlar gündelik koşuşturmalarında. En doğrusunu Tanrı bilir.”
Birden Dokuz görünür oldu ve “Tanrıyı içtenlikle andın. Az önceki sarsıntı deprem felan değildi Altay. Kelimeler büyülüdür. Kelimeler içinde bulunduğumuz simülasyonun kodlarıdır. Tanrıyı içtenlikle andığında, bana bildirim gelip de sana görünür olmam istenir. Aynı şekilde, andığımız her kelimeye dikkat etmemiz gerekiyor”

“Dokuz, hoş geldin. Ama tam olarak hangi kelimeden bahsettiğini anlamıyorum.”
“Gelen Karaçalan Canavarı idi.”
“Ne yani, nenemin anlattığı hikaye gerçek mi idi? O halde neden o hikayeyi anlattığı sırada da bu tür bir sarsıntı olup Karaçalan Canavarı kendisini belli etmedi?”
“Her kod her bilgisayarda çalışmaz. Her kodu her kodlayıcı da çalıştıramaz. Yani, o anki ortam ile şu anki ortam ve kişiler aynı değildi. Uygun koşullar oluşmuş olmalı.”
“Demek ki doğru yoldayız. Karaçalan Canavarı, yalnızca evleri değil tüm toplumun temellerini sarsıyor. Onunla mücâdele etmek zorundayız Dokuz.”




# 6. BÖLÜM:	AŞK ACISI İÇİN REÇETE

Eski dostu Bruno’dan bir mesaj geldi:
Boşanıyorum Altay. İstanbul’un yoğunluğundan, iş stresinden bıktım artık.
Gene de hayattan kopmamaya çalışıyorum.
Yazılım işini para için yapınca sıkıcı,ama yeni düşünme şekilleri öğrenmek güzel. Ben de Scala adlı programlama diline bakıyorum bu yüzden, programlamayı farklı açıdan düşünmeyi sağlıyor.
Birkaç ay daha dişimi sıkıp çalışacağım. Sonra da Tekirdağ’a yerleşeceğim. Oradan yurtdışı işlerine girişmeyi düşünüyorum. Türkiye’ye çok severek gelmiştim ve burayı vatanım olarak görüyorum. Ama artık vaktim doldu buralarda sanırsam.
Evlilik işi zaten bitti dediğim gibi. Yürütemedik. Çok sıkıntı çektik senelerce. O karşı çıkıyordu boşanma işine. İkna ettim onu da. Olmayacağını anladı artık.
Ben de senin gibi tek tabanca takılacağım artık. Belki de en doğrusunu sen yaptın. Hiç bu işlere girişmedin.

“Bruno, öyle deme. Üzüldüm ben.” diye cevaplayıp devam etti: “İkinizin de hakkında hayırlısı ne ise hayırlısı olsun. Ama daha önce de konuştuğumuz gibi, evlilik zor ama boşanmak da kendi içinde bir yığın soruna yol açıyor. Şimdi kendini kelebek gibi hissettiğine eminim. Ama biraz zaman geçince ağırlaşabilir senin için. Buna hazırlanmalısın. Zira yalnızlığın da ne kadar ağır olduğunu en iyi bilenlerden birisi benim. Ama ikiniz de olgun insanlarsiniz, sizin kararıniza saygi duymak dışında ne yapılabilir ki?”
 
“Altay, birisine sempati beslemek hattâ benim gibi aşık olmakla; onunla birlikte yaşamak arasında dağlar kadar fark varmış. İkimiz de böylesinin daha iyi, sağlıklı olacağına kaniyiz. Erken karar verilmiş uyumsuz bir evlilik, insanı farklı rotalara sevk ediyor, insanın karar verme mekanizmasını felce uğratıyor. Sana mesaj atma sebebim de buydu belki de. Çünkü boşanmamız gerektiğini ikimiz de kabullendik ama halen aşığım sanırım.”

“İyi ama, bu konuda seni en az anlayabilecek kişi benim Bruno. Ben hiç aşık olmadım, ne hissettiğini anlayamam doğal olarak.”
“Tam da bu yüzden lâzımsın Altay! Okulda seni Schopenhauer’in ‘Aşkın Metafiziği’ adlı kitabını okurken görüp şaşırdım da sorduydum, senin aşkla meşkle ne işin olur diye, hatırlıyor musun? ‘Aşkın fiziğini hissedemiyorum, bâri metafiziğini analiz edeyim’ diye cevaplamıştın da çok komiğime gitmişti.”

“Evet hatırlıyorum. İnsân kendisinde eksik olan şeyleri bir şekilde tatmin etmeye çalışıyor. Ben de hissedemediğim için analiz etmenin, anlamanın yollarını aramıştım.”
“İşte, belki de benim de ihtiyacım tam olarak bu olabilir. Salome aklımdan çıkmıyor. Yanımda iken sıradanlaşmıştı, ama uzakta iken zihnimdeki imajı çok farklılaştı, idealleşti. Rüyâlarımda hırçın ama çok güzel bir peri gibi görüyorum.”
“Böyle söyleyince, çok sevdiğim bir bilge ruhun kitabındaki bir karakterin şu sözleri geldi aklıma: ‘Aşkın şehvetle aynı sey olduğunun kesin bir delili de vuslattan sonra ikisinin de sönmesidir.’ Ama bu karakter belli ki Freud’dan ve Schopenhauer’dan fazlaca etkilenmiş. Aşk da bir sistemdir ve hiçbir sistem tek bir öğe üzerinden açıklanamaz.”

“Altay senin bu konudaki fikrin ne öyleyse?”
“Bruno fikirlerimi anlatırım. Ama dediğim gibi, ben aşkı hissedemem. Doğal olarak söyleyeceklerim sâdece dışarıdan bakan bir gözlemcinin açıklamalarından ibâret ve eksik kalacaktır.”
“Olsun sen anlat. Belki merhem olur.”
“Bruno, belki de  aşk acısı zannedilen şeyin esâs sebebi, aile tarafından tatmîn edilmesi gereken sevgi ve şefkat gibi duyguların yeterince doyurulmamış olması ve sâhibsizlik hissidir.”
“Bilmiyorum ki. Gerçekten de ailesi tarafından gerçekten sevilmiş kimselerin, en azından melankoli düzeyinde aşk acısı çektiğine şahit olmadım.”
“Melankoli de bağımlılık yaratıyor biliyorsun. İnsânlar kendi yarattıkları acılardan da haz duyuyorlar. Varoluşun verilmiş bir anlamı olmayışından kaçma türlerinin birisi de budur.”
“İyi ama çözüm ne? Biz insanız netice itibari ile. Sen belki şanslısındır. Belki bir savunma mekanizması neticesinde bu tür duygulardan kurtulmuşsundur.
“Benim durumum dert mi, derman mı, ben de bilmiyorum. Ama tabii ki, hayattaki her halin kendisine göre getirisi, götürüsü var. Çözümün ne olduğu konusunda kesin konuşarak ukalalık etmek istemem. Netice itibari ile benim uzmanlık alanım bu değil. Ama senin hâline üzüldüğüm için bir dostun olarak fikirlerimi dile getirmek isterim. Belki sana yardımı dokunur.”
“Tabii, bunun için sana ulaştım zaten Altay.”
“Peki öyle ise. Dediğim gibi çözümün ne olduğunu bilmiyorum. Ama bir ihtimal, gerçek sevgi ile aşk zannedilen şeyi birbirinden ayırt etmekle başlayabiliriz.”
“Gerçek sevgiyi nasıl tanımlıyorsun?”
“Tam bir tanımını yapamam. Ama nasıl olması gerektiğine dair bazı fikirlerim var.
 Gerçek sevgi, insân-dünyâsının; hîle, dedikodu, kibir, sınama, üste çıkma, aşağılayarak göze girmeye çabalama, oyun oynama, menfaat gütme, sözde fedâkârlık, seçici-dürüstlük gibi "iktidâr ve otorite kurma stratejileri"nden çok uzaktadır.

 Gerçek sevgide hırs yoktur. Güvensizlik yoktur; çünkü yenilgi yoktur. Yenilgi yoktur; çünkü ortada bir savaş yoktur.

 Seven zâten kazanmıştır; onun kaybedeceği bir şey yoktur.

 Seven kimsenin tek korkusu, sevilenin kendi hırslarına, endîşelerine, kuruntularına yenilerek gaflete düşmesidir.

 Seven kişi, bunda bile kendisi için endîşe duymaz da, karşıdaki incinir diye endîşelenir.

 Seven kişi, karşısındakine insân-dünyâsının hesabları ile bakmaz.

Anlaşılmak dışında bir beklentisi yoktur.

Dünyâdaki tüm saraylar senin olsa, dünyâdaki tüm insânlar önünde secdeye dursa, dünyânın tüm zenginlikleri önüne serilse, dünyânın tüm ilimlerini öğrensen, dünyâdaki tüm fizikî güzelliklerin mâliki sen olsan ancak gerçek sevgiden mahrûm isen:

 Bir hîçsin.”

“Altay bu dünyâda böyle bir sevgiyi, bir beşerden beklemek doğru mu?”
“O yüzden, beni Tanrı-Tanrı diye zikredip durduğumda beni kınamayın Bruno. Doğrusu benim öykümü Tanrı’dan başka kim tam manası ile bilebilir? Ancak O beni her şeyimle ölçüp tartabilir. Bir beşer beni sevdiğini söylüyorsa aklıma ilk gelen benden nasıl bir dünyevî veyâ mânevî çıkarı olduğudur.”
“Bilmiyorum Altay. Belki kendini sevilmeye lâyık görmüyor olabilirsin. Bu kadarı da aşırı değil mi?”
“Kendimi sevilmeye lâyık görüp görmemekten ziyâde, ben bile kendimi tanımak için yıllardır çabalayıp dururken ve kendi annem bile beni tam olarak anlıyor değilken, bir beşerin çıkıp da beni sevdiğini söylemesi bana garip geliyor. Biliyorum, sorun benim zihnimde. Ama böyle düşünmekten kendimi alamıyorum.”
“Sahip çıkılması gereken aşkta, bu türden sevginin kırıntıları olmalı diyorsun en azından?”
“Evet öyle. Aksi hâlde bu bir sevgi yanılsamasıdır. Aşk zannedilen şeyin bir yanılsama olduğunu ve bu serâbın gerçek dertlere bir çözüm sunmayacağını bilerek kendi hayâtını birtakım ilkeler zemininde kurmak ve kendi ayakların üzerinde durmak çözüm yolunda atılmış büyük bir adım olsa gerek. Hayâtta başarılı oldukça ve maddî - mânevî güç kazandıkça bu tür duyguların; sevgi ve şefkât ihtiyâcı ile birlikte birtakım doğal hayvânî içgüdülerin yanlış bir yorumlanması olduğunu anlıyor insân.”
“Altay, bunlar yanılsama mıdır yoksa gerçek midir bilemem ama benim zihnimde birtakım acılara, sevinçlere, heyecanlara sebep olup beni duygulandırdıkları kesin.”
“Bundan şüphem yok Bruno, ama bir şeyin seni duygulandırması, onun doğru ve gerçek olduğunu göstermez. Bîlakis, neredeyse tüm yanlışlar insânı duygulandırarak cezbedenlerdir. Sözde arkadaşlıklar, futbol fanatizmi, sevgisiz erotizme dâir saçmalıklar; işte bunlar, insânı hep duyguları aracılığı ile zehirler.”
“Ama her aşık oluşumda birçok hisler yaşadım, bana çok şey de öğrettiler. Bunlar bizim kaderimiz olamaz mı Altay?”
“Âşık olduğun insânla tanışmana vesîle olan sıradan tesâdüfleri, inanılmaz bir kader diyerek dramatikleştirmek zorundaydın. Aksi hâlde kendini âşık olduğuna inandıramazdın. Senin için demiyorum ama genel anlamda âşık olunan kimse benim bakış açıma göre gayet gereksiz bir kimse olsa da, senin için bir anlam ifâde ediyor. Çünkü bu anlamı, hormonlarının dikte etmesi ile sen inşâ ettin. Aşkın ve tutkunun gözlerine çektiği perde inince, onun burnunun aslında ne kadar da büyük olduğunu ve kulaklarının kepçeliğini en az benim kadar görebilirsin dostum.”
“Altay, senin sözlerin bir yarayı dağlayarak iyileştiriyor gibi. Aslında acı sözler. Ama dost acı söyler. Senin samimiyetinden şüphem yok.”
“Bruno, seni daha önce de uyardım. Dünyâya en sağlıklı bakışaçısının benimkisi olduğunu iddia edemem. Ama benim işimi görüyor yıllardır. O yüzden bu söylediklerimin sana uyan kısımlarını, sana ilaç olacaklarını al, gerisini târihin çöplüğüne at lütfen.”
“Öyle yapacağım. Ama işe yaradığını kabul etmem gerekir. Ama aşkın sadece şehvetle açıklanmayacağını da kabul ediyorsun. Peki senin görüşün tam olarak nedir?”
“Bu konuda aklımdaki fikir, birkaç farklı görüş ile kendi fikirlerimin bir harmanından ibaret. Birincisi Arthur Schopenhauer'in Aşkın metafiziği adlı kitabında verdiği örnekten yola çıkarak edindiğim fikir.”
“O kitaptan yaptığın çıkarım ne idi?”
“Benim anladığım kadarı ile, özetle söylediği şu:  İnsân soyunun devâmını sağlamak için, aşık olur.  Yani üremenin süslenmiş hâline aşk denir, diyor. Ben buna katılmakla birlikte sığ yani yetersiz olduğunu biliyorum. Diyor ki.. Kadınlar, hamile kaldıktan sonra, 9 ay boyunca doğurganlıkları sekteye uğrarken erkekler, her ân yeni döller üretmeye hazırdır. O yüzden, Doğa erkeği çapkınlığa iter. İnsân, karşısındakinde, kendi genetiğindeki eksiklikleri arar. Erkeklerin, yüzü pürüssüz kadınlardan bilinçsiz olarak daha çok hoşlanmasını, yüzü pürüssüz olan kadınların hormonal açıdan daha sağlıklı ve dolayısıyla daha doğurgan olmasına bağlamış. Veyâ kısa boylu birinin uzun boylulardan hoşlanması, dişleri eğri olanların, inci dişlilere ilgi duyması gibi daha sathi örnekler de var. Özetle, Arthur Schopenhauer aşkın kökenine soyun devâmını yani Freud'u etkileyecek biçimde cinselliği koymuş.”
“Bu gerçekten de yetersiz görünüyor. Bir ara Carl Gustav Jung'un bir kuramından bahsetmiştin, neydi o?”
“Anima ve animus, sanırım. Ne kadar haklıdır bilemem ama; her erkeğin içinde bir kadın ve her kadının içinde ise bir erkek arketipi vardır diyor. Buna göre, bir erkeğin kafasında; annesinden, ablasından, çevredeki kadınlardan ve kendi içindeki ostrojen gibi kadına dâir bileşenlerden ötürü bir kadın prototipi vardır... Bu prototipe en uygun olan kadına âşık olur. “
“Desene, aşkın bitişi de bununla ilgili belki de. Eğer tanıdıkça, kadının aslında bu prototipe pek de benzemediğini idrâk etmeye başlarsan, işte orada aşkın ve heyecanın bitimi başlıyor olabilir.”
“Evet, tabii ki bu prototip meselesi kadın için de geçerli. Her kadının gönlünde; babasından, abisinden çevredeki erkeklerden sentezleyerek oluşturduğu ve belki kendi vücudundaki testesteron gibi erkekliğe dâir biyolojik bileşenlerden kaynaklanan bir erkek prototipi olabilir. Zamânla, karşıdaki adamın bu prototipe uymadığını anladığında aşk ve heyecan biter. Dostum, bunlar benim ilgimi çeken tarafları değil açıkçası. Benim derdim, aşkın şefkat bileşeni ile. Bu yoksa, gerisinin anlamı yok.”
“Şefkat bileşeni derken?”
“Ben Spinoza’yı ilk kez müteveffa Ulus Baker’den duymuştum. Spinoza’yı da, onun şefkat diyalektiğini de iyi araştırmamız gerekiyor. Ulus Baker’i de anmış olayım böylece. Şöyle diyor: Spinoza, üç yüz yıldan daha uzun bir süre önce, cinsel aşkı hangi anlamda ciddiye alabileceğimizi bence Freud’den bile daha kesin bir şekilde ortaya koymuştu oysa: vücudun ve zihnin başka etkileşimlerine ket vurmayan, aşırıya varmayan bir şefkat ilişkisi… Şefkati analığa, burjuva aile değerlerine yükleyip yok eden bir dönem, Spinoza felsefesini unutturdu. Şimdi yeniden aramaya bu yüzden başlıyoruz”
“Ulus Baker’i not ediyorum Altay. Spinoza’yı bir de onun gözü ile göreyim.”
“Bruno, derdine biraz devâ oldu isem ne mutlu. Ama tabii, bu sorun beni aşıyor. Ama nâçizâne fikrim, birilerine aşık olmadan evvel önce kendimizi tanımaya çalışmamız.
Eğer çözülmesi gereken problem, aşk mevzûsu ise söylenmiş ve söylenecek olan onca söz varken, ben sâdece ilk adımı aktarabilirim. şimdilik elimden gelen budur.

İlk adım, diğer problemlerdekinden farklı değildir, biz irfân diyoruz: gnothi seauton!

Doğru ya, kendini bilmeden neyin ve neden senin için problem olduğunu nasıl bileceksin?

Yunan bir tanıdığım şöyle demişti,  ‘Ben güçlü cengâver Herkül müyüm yoksa işveli Antinous mu?’ bundan bile emin değilim.
Ben bu sözlerin ne anlama geldiğini idrâk edecek durumda değildim o zamânlar.

Dedim ki, belki sen bir münzevî meczûbsun, bir Mecnûn'sundur da sistemlerin sistemi olan Tanrı’nın izzeti sana Leylâ'nın sûretinde tecellî ediyordur.

Sen de önce buna karâr vermelisin ki bilesin:

Kendi belânı Salome'de mi arıyorsun yoksa bir "küçük şeytân”da mı?

Ama yoksa tüm bunlar yalnızca insânın trajedi ihtiyâcının ebedî raksının duvardaki gölgelerinden ibâret mi?”

“Altay, aşk meselesine bile bir mühendis gibi problem-çözme üzerinden bakıyorsun anlaşılan. Eh, peki senin şu meşhur problem-çözme anlatın boşanma üzerine ne diyor? Benim problemimi çözmede de yol gösterici olacak mı?”

“Bruno, `problem çözme` eylemi üzerine düşünmek bizim gündelik problemlerimize bakış açımızı geliştirmese idi, bu mevzûya odaklanmayı zamân kaybettirici bulurdum.
 Ancak, sistem düşüncesini idrâk ettiğimizde, gündelik problemlerimize pratik bir bakışaçısı sağladığını kendi hayâtımda bizâtıhî gördüm.”

“Haha! Biliyorum, biliyorum. Hattâ bir seferinde şöyle dediğini hatırlıyorum. ‘Bir sorunumu çözeceğine inanmasam, nefes bile almaktan geri dururdum.’”
“Çok ilginç bir hafızan var Bruno. Doğru söylüyorsun. Hâlen böyle düşünüyorum.”

“Ee, evlilik konusunda ne diyor problem-çözme anlatın? O konuya dönelim?”
 

“Öncelikle ben, hâlihazırda evli olanların bunu sürdürmek için gayret göstermeleri gerektiğini düşünüyorum. 
 
Her çözüm, kendi problemleri ile birlikte geleceği için, evlilikte de birtakım problemler açığa çıkması doğaldır. Yenilgiyi kabûl etmeden önce, bir şekilde baş edip çözmek gerekiyor. Evlilik problemleri de, diğer içtimâî problemlerde olduğu gibi genelde iletişim temelli problemlerdir.”

“Bu iletişim problemleri neden açığa çıkıyor ki? Ben hep karşılıklı olarak konuşarak bir şeyleri çözebileceğimize inanmıştım, ama öyle olmuyor nedense.”

“Çünkü evlilik de bir tür sistemdir ve alt-sistemlerden müteşekkil olup dış sistemlerle iletişim hâlindedir. 

 Evlilik sistemindeki problemler, bu sistemlerin birbirleri ile iletişim bozukluklarından kaynaklanıyor olabilir, sistemin elemanlarının iletişimi ile ilgili sıkıntılardan kaynaklanıyor olabilir.
 
 Erkek, kendi ailesi içerisinde meydâna gelmiş bir sistem idi. kadın da aynı şekilde kendi ailesi içerisinde tecellî etmiş bir sistem idi.
 Evlilik kurumu ise bu iki ayrı alt-sistemi bir araya getirmek ma'nânasına geliyor. Bu da, bir tür organ nakli gibi birçok sistemsel uyumsuzluğun oluşma riski demektir. 
 Irkî, îmânî, kültürel birçok farklılığa rağmen iki ayrı sistemin, tek bir sistem hâline gelmesini sağlamak için bir mücadeledir evlilik.
 Evlilik; hem o münferit sistemlerin kendi iç işleyişlerine zarâr vermeyecek hem de birlikte daha güçlü bir şekilde varoluşlarını sürdürecek bir üst-sistem idealine kavuşmak için yapılır.”

“Altay, bunun gerçekçi olup olmadığı ise ayrı bir tartışma konusu.”

 “Şu ân var olan şeyler birtakım problemlere çözüm oldukları için vardırlar ve çözümün bir parçası olmaktan çıkıp, sorunun bir parçası olmaya başladıklarında, yeni çözümler tarafından tarafından yok edileceklerdir.”
“Yani evlilik sistemi yok mu olacak Altay?”
“Ben olmaması için mücâdele etmemiz gerektiğini düşünüyorum. Aile kurumu geleneksel toplumun hücresi idi. Ancak, içinde bulunduğumuz sistem, aileyi değil şirketi kendisine hücre olarak belirledi. Dolayısı ile, şirketleşmeyen her türlü yapıyı bir antijen ve kanser hücresi olarak belirleyip yok etmeye çalışıyor. Aynı sebeble, sıradan inşandan çok bir şirket gibi hareket eden sosyopatlar, narsisistler, psikopatlar da doğal olarak içinde bulunduğumuz sistem tarafından destekleniyor. Dolayısı ile, aile kurumu zedelenirken, bu tür ego merkezli bireyler yükselecek ve çoğalacak.”
 
 “Altay, o hâlde, bir sistem olarak evlilik kurumu neden inşâ edildi? 
 Neye çözüm oldu da, bu tür bir içtimâî örgütlenme, eski sistem tarafından desteklendi?”

 “Bruno, hîçbir sistemin tek bir fonksiyonu olmak zorunda değildir; hattâ ne kadar çok sorun için, ne kadar çok çözüme sâhibse, varlığını sürdürmesi o kadar mümkün olacaktır.
 
 “O hâlde evliliğin de birden fazla fonksiyonu, ya'nî dermân olma idd'iâsında bulunduğu birden fazla çözümü olmak zorunda.”

 “Aklıma ilk olarak şunlar geliyor:

- soyu devâm ettirme içgüdüsünden temel alan cinsel ihtiyâçların giderilmesi.
- izolasyon (yalnızlık) sorununa bir çâre olabilmesi.
- yeme, içme, barınma gibi temel iktisâdî ihtiyâçlar başta olmak üzere hayâtî ihtiyâçların müşterek gayret ile giderilmesi.”
 
“Altay, demek ki evlilik, bunların çoğuna çözüm bulma idd'iâsında idi. bu idd'iâlarını yerine getirdiği müddetçe çözümün bir parçası olacaktır, aksi hâlde yeni çözümler tarafından yok edilecek”
“Dediğim gibi, ben bir yolunu bulup aile kurumunu da, evlilikleri de kurtarmamız gerektiğine inanıyorum. Ama derler ya, kelin merhemi olsa… Her çözüm, kendi sorunları ile birlikte geliyor. ya'nî bu kainâtta her şeyin bir bedeli olmasının temeli de budur. Bâzı çözümlerin telâfîsi zordur. söz gelimi, sorunlu evliliğin telâfîsi olarak görülen "boşanma" da kendi sorunları ile birlikte gelecektir. işte bu yüzden, bir şekilde bu sistemi sürdürmenin yollarını aramayı daha doğru buluyorum.”
 




# 7.	SONA DOĞRU

Denizciler kasabasına döndü. Sahile, 27 yıl önceki o mâlûm yere gidip oturdu.
Denize baktı. Denize her baktığında hissettikleri değişmemişti. 
Gene geçirdi aklından: ”Kim bilir hangi medeniyetlerin yıkılışına tanık oldun, ama hâlen varlığını sürdürüyorsun.”
Tam bunları düşünürken, yanına yaşlı bir adam yanaşıp, “Selâmun aleyküm yeğenim.” dedi, “şu gölgede dinleneyim, hem belki hasbıhâl ederiz. İzin var mıdır?”
“Aleyküm selâm dayı, estağfirullâh, tabiî ki buyrun.”
“Eyvallah yeğenim. Hayırdır, çok düşünceli görünüyorsun.”
“Yok dayı, sıradan şeyler işte. Herkesin kendine göre derdi var muhtemelen.”
“Çözülmeyecek dert yok Allâh’ın izniyle. Ancak mücâdele edeceksin. ” dedi yaşlı adam ve çok garip ve alâkasız bir şekilde konuyu iftirâ meselesine getirdi:
“Öyle bir ân gelir.
Sen de Yûsuf peygâmber gibi iftirâya uğrarsın.”
Altay, bu işte bir gariplik olduğunu hissetti ve dinlemeye devam etti:
Dînî kodlar, bizi erdemsizlikle savaşmak zorunda kalacağımız konusunda uyarmak için vardır.
"O ân gelecek!" diyor.
"Hazırlanmalısın!"
O ân geldiğinde senin yapman gereken şey de dinî kıssaya göre İbrânî kökenli Mısır vezîri olan Yûsuf bin Yâkûb'un Züleyhâ'ya yaptığından başka bir şey olmamalıdır.
Sen, her hâlükârda mâsûmiyetini korumalısın.
Yûsuf çok güzel yüzlü bir peygâmber idi.
Onu gören kadınlar onun yüzüne bakıp büyülenmiş gibi olurlardı.
Bu dînî anlatıya göre, hattâ bâzı kadınlar onu gördüklerinde yanlışlıkla kılıçla ellerini kesmişler.
Yûsuf peygâmber bunlara hîç tenezzül etmeyip Allâh'ın bir imtihânı gibi görmüş.
Hattâ Züleyhâ yüzünden adı kirlenmiş, netîce îtibâri ile zindâna atılmış.
Belli bir süre mecbûren tutuklu kalmış ama orada da yüreğinin iyiliğine şâhîd olan diğer tutuklular aracılığı ile mâsûmiyeti kanıtlanmış.
Çünkü bu ahlâk âbidesi, hakîkaten de mâsûmmuş.
Demek istediğim, mâsûmiyet bu gibi durumlarda bir koruma kalkanı gibi, bir zırh gibi seni korur.
Bizim olmayana ve emek etmediğimize zâten tenezzül etmezsek, mâsûm kalırız.
Züleyhâlar da kendi ateşlerinde yanıp kül olur ve mahvolup gider ve her Züleyhâ, Yûsuf'unki gibi bağışlanmayabilir.
İftirâ, mufterînin ayağına dolanacaktir.
Zirâ hakîkatı ardına alan, ta ezelden muzaffer olmuştur.”
Yaşlı adam, âdeta bu sözleri söylemek için programlanarak dünyâya indirilmiş bir yazılım gibi robotik ancak kendisinden de emîn bir ses tonu ile bunları söylerken veri toplayan bir yapay zekâ gibi Altay’ı dikkatle süzüyordu.

Altay, “Sen Göktekilerden birisin. Demek vakit doldu.” dedi olanları fark ederek.

Yaşlı adam acı acı gülmekle yetindi.

“Peki bu görevi neden Dokuz’a vermeyip seni gönderdiler?” diye sordu Altay.
“Söylenenlerin kaynağını idrâk edip etmemek de bir sınavdır. Bildiğin haberci ile gelen haber, kaynağı ele vermez mi Altay?”
Belli ki yaşlı adam, Altay’a hazırlanması gerektiğini haber vermek için görünür olan adsız ruhlardan birisi idi.
Gadiel savaş hazırlıklarını yapıyordu. Altay’ı önce kendi ağabeyi Samuel’e karşı yürüttüğü plan dahilinde kullanmak istediyse de, son görüşmelerinden sonra Altay’ın kullanılmaya hiç de müsait olmadığına emindi artık.
Dolayısı ile onun hakkında edinebildiği kadar bilgi toplayarak çeşitli kozlar yaratmalı idi.
Bunun için, ortak arkadaşları Saygun aracılığı ile Altay’ı tanıyan birkaç kimse ile görüştü ve görüşmelerin gizli kalmasını tembihledi, Demet Evgar’ın hacklenmesi olayını Altay’ın üzerine nasıl yıkabileceğine dâir çeşitli çalışmalar yürüttü. 
Siber Suçlardaki bir tanıdığı aracılığı ile buluşup Altay’a isnad edilecek suçu oluşturmak için veriler toplamasını istedi.
Öncelikle Demet Evgar’ın hesabından yazılanları dosyaladılar. Daha sonra Gadiel, avukatı Saul Bonomo ile yazılanları tek tek inceleyerek bunlarda bir suç unsuru aramaya koyuldu.
Demet Evgar’ın hesabından öncelikle bir zemin oluşturma mesajı atılıp, Yetenek Sizsiniz’deki olayla ilgili video bu mesaja eklenmişti.

Toplamda 3 adet dokuzludan, yani 27 maddeden oluşan mesajların ilk dokuzu şöyle idi:

“Acun nasıl zengin oldu? 
1- Bildiğiniz gibi, “Yetenek Sizsiniz” adlı programda, “onların zor günlerinde” jüri üyesi olarak bulundum.”

2-Benim için gerçekten de ilgi çekici bir gözlem olacağını düşünüyordum ki, öyle de oldu.

3- Evet. İyi bir gözlem oldu çünkü bu sâyede bu ülkede estetiğin, san'âtın, edebiyâtın ve insân rûhuna hitâb edenlerin değil, ahmak yığınlarına hitâb edenlerin güç kazanacağını hep birlikte görmüş olduk.
 4- Bir juri düşünün ki, bir kimsenin san'ât veyâhûd kâbiliyet yönünden üstünlüğünü kitlelerin alkışlarına göre belirlesin.
5- İşte halk, bu popülist döngü ile ahmaklaştırılmaktadır.
6- Ahmakların zevklerine hitâb etmek, sistemin sözde "aydınlanmış" (illuminated) esâs sâhiblerini ya'nî robotlaştırıcıları güçlendirirken toplumları ise aylık maaşlarına (samanlarına) bağımlı çiftlik hayvanları hâline getirmektedir.
7- Ahmaklara hitâb etmek sizi maddî olarak zengin kılar. 

Fakât esâs zenginlik, erdemlice bir hayât sürmekten başka hîçbir şey değildir.
8- Erdemli kalabilenlere selâm olsun.
9- Buradan sistemin sözde sâhiblerine yani sözde "aydınlanmışlara" sesleniyorum:

Siz çoksunuz fakât biz haklıyız.


Gadiel’in amacı belli idi. Bir şekilde suç unsuru oluşturabileceği bir senaryo yaratmak. 
Belli ki Gadiel’e musallat olan tek kötücül ruh Şantajcı Kuş değildi; Karaçalan Canavarı da onunla idi ve onu müfteri olmaya zorluyordu.
 Karaçalan Canavarı, ikisi mağdur olmak üzere üç kesimi kontrolü altında tutan bir tür kötücül ruh idi.
 Bunlardan ilki iftirâ atan, yani kara çalan kukla, yani bu durumda Gadiel.
 İkincisi iftira atılan, kara çalınan mağdur yani bu durumda Altay, 
üçüncü kesim de iftira anlatısına maruz bırakılan dinleyiciler…
Evet, iftira bir anlatıdır ve bu anlatıya maruz kalan dinleyiciler de mağdur konumundadır.
 İftiracı ise bir öykü anlatıcısıdır. Nasıl ki, iyi bir öykü anlatıcısı dinleyenlerde bir heyecan yaratmak, onları öykünün gerçekliğinde yaşatmak için dünyâdaki gerçek kırıntılarını bir araya getirerek, dokuz doğruya bir yalan katarak bir kara anlatı örüp de senaryosunu dimağlara enjekte ederse; tecrübeli bir iftiracı da aynısını yapardı.
 Dolayısı ile Gadiel, Demet Evgar’ın hacklenme vakasındaki her bir hakikat kırıntısını araştırıp, kendi yalanının hammaddesini oluşturmaya niyetli idi.
 Yazılan dokuzlukları tek tek gözden geçirecek ve sözde suç kurgusunu oluşturacaktı.
 
 Avukatı Saul Bonomo’ya, koz olabileceğini düşündüğü her bir kelimeyi tek tek söyledi: 
“Bak şurada ‘ahmak yığınları’ diyor. Çiftlik hayvanlarına dönüştürülüyoruz diyor. Bu halka hakaret değil de nedir?”

“İşin doğrusu, alttaki maddeler bu savımızı çürütür. Çünkü, halkın ahmak olduğundan değil, Albız sistemi olarak adlandırıldığı Kapitalist sistem tarafından ahmaklaştırıldığından bahsediyor. Çiftlik hayvanları deyimi ise George Orwell’a bir göndermeden ibâret. Pek de haksız sayılmaz gibi ha Gadiel?”
“Popülist döngü dediği nedir Saul? Buradan bir suç unsuru çıkartamaz mıyız?”
Saul, içten içe Gadiel’e kızıyordu. “Suç unsuru çıkarmak” da ne demekdi? Hukukun amacı adâlet ülküsüne yardımcı olup toplumu erdemlilik üzerine inşâ etmek miydi, yoksa güçlülerin elinde bir silâh olmak mıydı?
Ama Gadiel’in ne kadar kindar olduğunu bildiğinden, esas duygularını saklamak mecburiyetinde hissetti.
“Popülizm, kitlelerin hoşuna gidecek sözler söyleyip, bunun üzerinden prim ve güç elde etmek demektir. Meselâ atalarımızı katleden Hitlerin yaptığı bu idi Gadiel. Germen ırkının üstünlüğüne dayanan retorik üzerine yaptığı ateşli konuşmalar ile popülist döngüyü yaratmış ve bu gücü halkımıza karşı kullanmıştı. Bugün bu iş sâdece siyâsette değil her türlü nüfuz alanında, özellikle de medyada kullanılıyor. Bu arada popülizmin tek zemini halkın milli ve dini duyguları olmak zorunda da değildir. Kitlelerin çocuksu tasavvuruna ve estetikten yoksun zevklerine dayanarak reyting elde etme amacı gütmek de popülizme dahildir.”
“O halde sen de şu an popülizme dayanarak bana karşı argüman üretiyorsun Saul! Hitleri ve halkımızı öne sürerek damarıma dokunmaya uğraşıyorsun. Sen benim mi yanımdasın yoksa bu Altay denen barbarın mı?”
“Sen benim müvekkilimsin ve tabiî ki senin yanındayım Gadiel. Ama ben burada yazılanlarda barbarlığa işâret eden bir şeye rastlayamıyorum. “
“Adam sürekli askerce yaşamaktan bahsediyor, askerî nizâmı halkın kendi isteği ile yaşamlarına tatbik etmeleri gerektiğini söylüyor. Gerçek demokrasi ancak, halkın her bireyinin yüksek bir şuur seviyesine ulaşması ile ve böyle şuurlu bireylerden mürekkep bir asker millet olmakla mümkünmüş. Bak sen… Belli ki Moğol kanı damarlarında dolaşıyor bu melunun.”
“Ama Gadiel, bir insanın Spartan yaşamı doğru bulması onun Moğol kanı taşıdığını göstermez. Hem biz ırkçılıktan yakınırken, senin ırkçılık yapıyor olmana ne demeli?
Bu adam askerî nizamı silahla ve cebren sağlamak gerektiğini mi söylüyor? Şurada yazılan maddelerin hangisinde buna dair bir işaret var?”
“Buradaki maddelerde yok ama günlük yaşamda onu tanıyanlar bilir. Devlet dışında hiçbir kamu yönetim merciî kalmamalıymış, kendisinin ‘ezoterik organizma’ dediği her türlü radikal tarikat, cemaat yerle bir edilmeliymiş, bunlar devlet adlı yekpâre vücutta birer kanser belirtileriymiş de bir gün muhakkak devlete sızacakları için, yılanı gençken ezmek gerekliymiş bilmem ne! Bu düpedüz faşizm. Devlet faşizmi bu.”
“İyi de bu adamın böyle fikirlere sahip olduğunun delilleri yok elimizde. Bununla birlikte, bu söylenenler bence de do...”
“Kes Saul!” diyerek araya girdi Gadiel ve ekledi “Bellki ki sen bu bozkır barbarına gönlünü iyiden iyiye kaptırdın! Yahu şu dünyada işini bilen bir avukat bulamayacak mıyız?”
Saul bir yandan sırtındaki maddi borçları, evdeki çocuklarını düşündü. Oğluna Yakup peygâmberin oğlu Bünyamin’in adını koyduğu gün geldi aklına.
Mezmurlar’da “İftira etmez, dostuna zarar vermez, komşusuna kara çalmaz böylesi. “ denilen Bünyamin’e benzesin istediği oğlunu böyle mi adına lâyık yetiştirecekti?
Ya diğer oğlu Şefatya? Yüce ilâhın her yerde hazır bulunan tek gerçek hâkim olduğunu hatırlasın diye ona bu anlamdaki Şefatya ismini koymuştu. Yarın, müslimân vatandaşların deyimi ile mahkeme-i kübrâ en gerçek mahkeme olarak kurulunca, ne yüzle çıkacaktı bu mahkemeye?
 Ailesinin soyadını düşündü Saul. “Bonomo”, iyi adam, iyi insan demekti. Gençliğinde yükselmek adına “iyi adam”lığa yakışmayacak hâllerde bulunmuştu ancak artık buna râzı değildi. Artık bir ailesi vardı. Kendisini örnek alan, geleceği parlak iki tâne evlâdı…
 Altay’a karşı hazırlanan kumpasa dâhil olmak istemiyordu, ama bir yandan da Gadiel’in gazabından korkuyordu.
 Gerçi Gadiel de bir yandan Saul’den ürkmüyor değildi. Çünkü, geçmişte birçok kirli işini Saul aracılığı ile temize çıkarmıştı ve Saul’un bundan ötürü vicdân azabı çektiğini içten içe hissediyordu. Yani, Saul de artık Gadiel için bir tehlike arz ediyordu.
Dolayısı ile Gadiel, Saul’un “Altay vakası” konusundaki kararsızlığından ötürü içten içe bayağı işkillendi. 
Saul, eve döndüğünde kapıyı küçük oğlu Bünyamin açtı. Henüz uykudan uyanmış hafif nemli gözlerle, “Hoş geldin babacığım” diyerek Saul’e sarıldı. Ardından büyük oğlu Şefatya ve sevgili eşi Esther göründü.
 “Bugün pek iştahım yok” diyerek doğrudan çalışma odasına yöneldi Saul. Altay ile ilgili toplanan verileri incelemeye koyuldu.
 “Erdemli olduğunu iddia edenler için değil, erdemliliğin kendisi için çalışmalıyız. Bu doğru yoldur. Doğru yoldan saparsak, biz de elenelim.” yazmış bir yerde, eninde sonunda “Erdemlilik Kazanacak” demiş Altay.
  Böyle bir insânın kuyusunu kazmak, Şeytân’ın avukatı olmak, Faust gibi ruhunu Şeytân’a satmak değil de nedir?
  Tam bunları düşünürken, Altay’ın yazılarından birisi geldi eline…
   “Siyâhîlerin neden yüzlerce yıl kölelikten tamâmiyle kurtulamadıklarını idrâk etmek, modern köleler olan bizlere birçok şey öğretecektir.  
"Kölelik sistemi" adı üstünde bir sistemdir ve her sistemde olduğu gibi birçok bileşenden meydâna gelir. 
Bu durumda birçok faktör devreye giriyor ve beyaz ırkçılığı muhtemelen bu faktörlerin en önemlisi değildir.  
 İşbirlikçi siyâhîler, köle olmanın sorumlulukları azaltması, öğrenilmiş çâresizlik, birbirlerini çekemeyen siyâhîlerin birbirlerini bataklığa çekmesi...
 Sanılanın aksine, siyâhîlerin birtakım haklara sâhib olması kölelik düzeninin bitmesini sağlamadı.  Artık ırk ve dîn farketmeksizin hepimiz köleleştirilmekteyiz. Hangi kudretin kölesi olduğumuzu seçebilmenin adına "özgürlük" demek bu hakîkati örtmeye yetmiyor.     
 Bize benzemeyip köle olmayı reddeden kimseleri marjinal, radikal veyâhûd meczûb olmakla yaftalamamızın sebebi budur.   
 Sistem, eski kölelik sistemlerinden ders alarak kendisini geliştirdi. 
Artık kendisine uyanları ödüllendiren bir tür kölelik sistemi içinde yaşıyoruz.     
İçinde yaşadığımız sistem, bizi kendi arzularımız ve korkularımız ile prangaladı. 
   Pareto prensibi gereği piramitin yüzde yirmilik kısmında kalan elitler de köle olmaktan âzâd değildir.
       Bilakis, arzuları ve korkuları sıradan kimselerden daha fazla olduğu için güç kazanmaya ihtiyâç duydular ve en soyut dünyevî ilâh olan paranın kölesi durumundalar.  O yüzden, köleliğimizin idrâkine daha iyi varabilmek için siyâhîlerin kölelik târihini iyi araştırmak ve onlarla empati kurmak gerektiğini düşünüyorum.”
 Altay’ın yazdıkları, zâten yıllardır içten içe bastırdığı duygularını depreştirdi ve kafasında bir yığın düşüncelerin, soruların açığa çıkmasına sebep oldu:
“Ruhumu kurtarabilecek miyim? 
  Ailemi kurtarabilecek miyim?
  Nereye kadar erdemlilikten yüz çevirip kariyer için köle olmaya katlanacağım?
  Peki ya Altay?
  Erdemliliğe çağırmak; köleleştirildiğimizi, prangalarımızdan kurtulmamız gerektiğini haykırmak suç mu? 
 Haber vermeliyim. Başına geleceklere hazırlanmalı.”

Gadiel, düşmanı olarak belirlediği kimseler hakkındaki tüm malumatları Saul’e anlatırdı ki, Saul bunlara dayanarak bir suç isnadında bulunabilsin.
 Altay’ın tüm özelliklerinden bahsetmişti. Bir keresinde, “Herif, güvenli olarak belirlediği yollara obsesifçe bağlanır. Kimseye güvenmez. Dolayısı ile birtakım günlük rutinlerden, belirli algoritmalardan caymaz. Mesela, her buluşmamız, 9’un katı olan bir tarihte saat tam 9:00’da, Uyum Cafée’de oldu. Bu tür gariplikleri vardır.” Demişti.
 O gün Aralık ayının 8’i olduğuna göre, Altay ile yarın görüşebileceğini düşündü.
 Altay’ın tüm kişisel bilgilerine, doğum tarihine, hatta telefon numarasına küçük bir internet araması aracılığı ile ulaşmak mümkün olduğundan, bir ân önce iletişime geçti ve Altay’ın belirleyeceği bir yerde saat tam 9:00’da buluşmak istediğine dair bir mesaj yazdı.
 Altay mesajı açtığında, her zamânki gibi, “En doğrusunu Tanrı bilir.” dediği anda, “Tanrı’yı içtenlikle andın” diyerek Dokuz görünür oldu.
  “Saul Bonomo da seninle sınananlar içerisindendir Altay. Sana hiçbir şeyi bildirmeyerek hayâtına devam edebilirdi. Ancak büyük bir tehlikeyi göze alarak Gadiel’e karşı seni uyarmak istiyor.”
 “Bununla ilgili bir şey olduğunu tahmin etmek zor değil. Sen bana bunu bildirdiğine göre, Saul’un iyi niyetinden şüphe etmeme gerek yok.”
 Ertesi sabah, saat tam 9:00’da, ikisine de yakın olan, Gadiel’in bilmediği bir yerde buluştular. 
 
“Neden bana yardım ediyorsun?” diye sordu Altay.
“Yazdıklarını okumamın bunda etkisi olduğunu saklayamayacağım. Ancak bu vicdân muhasebesini yapmamda, sen sâdece bir vesile oldun Altay. Yani, bu durumda başıma bir şey gelirse, kendini suçlu hissetmeni istemem. 
Eve gittiğimde, ilk gördüğüm şey oğlum Bünyamin’in masum yüzü idi, ardından diğer oğlum ve eşim. Artık yüzlerine gönül rahatlığı ile bakmak istiyorum. Bünyamin, daha 14 yaşında. Görsen annesininki gibi yeşile çalan ağlamaklı elâ gözleri, beyaz teni, kulaklarını kapayan kestane rengi saçları ile bir melek kadar masum. Artık bu yükü taşımak istemiyorum. Gadiel, Saygun Yesevî adında birisi aracılığı ile seni Denizciler kasabasında tanıyan birkaç kişi ile görüşmüş ve onlardan bilgiler toplamış. Bu konuda da dikkatli olmalısın.”


“Anlıyorum Saul. Öncelikle Saygun Yesevî’yi tanırım. Namâzında abdestinde, tertemiz müslîmân bir gençtir. Ötekileri gibi gösteriş için şu tarikate, bu cemaate girip dindârlık pozu verenlerden değildir; bilâkis oldukça samimidir. Aklından kötülük geçmediği için Gadiel’in niyetini idrâk etmemiştir. Zâten Gadiel’den de hiç hoşlanmaz ve yüzüne açıkça söyler. Gene de, Gadiel bir şekilde bu genci muhabbete zorlar ve iletişimi sürdürür. Mâlûm, utanma duygusundan yoksun birisi şu Gadiel. Dolayısı ile, benim Saygun’a karşı herhangi bir kızgınlığım söz konusu olamaz. Hattâ bir gün kendi aramızda muhabbet ederken, Saygun, masumları korumak için silâhlı mücadeleye katılmak istediğini, benim de katılıp katılmayacağımı sordu. Sonuna kadar ciddî idi, içtenliğinden şüphem yoktu.”

“Ee, sen nasıl yanıtladın Altay?”
“Saygun, samimiyetinden şüphem yok, beni az çok tanıyorsan söylediğini ciddiye alacağımı da biliyorsundur. Ben coğrafî sahanın askerliğini küçümsüyor değlim; ancak sen zihin savaşının askerlerindensin. Artık savaşların büyük bir kısmı diplomatik yollarla iktisadî sahada yapılıyor. Psikolojik harb teknikleri ve müzakere yöntemleri artık kurşunlardan çok daha etkili silahlar durumundadır. Bana kalırsa bize düşen şey, önce bireyler olarak kendimizi adam etmek, zihinlerimizi zenginleştirmek ve kendimizi meşrû düzlemde, hukûkî sahada ifâde edebileceğimiz güce erişmektir.” diye yanıtladım.
“Peki bu yanıtı nasıl karşıladı Saygun?”
“O ân söylediklerimi tam olarak idrâk edip etmediğini bilemem. 
Ama o da benim ne olup ne olmadığımı iyi bildiği için, muhakkak bir bildiğim olduğuna kani olmuştur.
 Ama Allah muhafaza  velev ki öyle bir çatışma durumu olsa idi, öyle bir savaş ortamında Saygun Yesevî gibi müslîmânlar namazlarını huşû içinde edâ edebilsinler diye, ben şu kör topal hâlimle, elimde silahla mescid kapısında onlar için nöbet tutmaya da hazırım. Saygun bundan şüphe etmediği için beni anlayacaktır
 Senin durumuna gelince; Gadiel’den kurtulman gerektiğine ben de eminim. Ancak, eğer gene de mahkemede onun yanında olmak zorunda kalırsan, sana karşı hiçbir kötü hissim olmayacağını temin ederim. Eminim Bünyamin seninle gurur duyuyordur.”
 
Ama bilmedikleri bir şey vardı. Gadiel, Saul’un hareketlerinden şüphelenerek onu takip ettirmişti. Halihazırda, kimsenin göremeyeceği ücra bir bölgede iki düşmânı birden sıkışıp kalmışken, neden ikisinden de kurtulmamalı diye düşündü.
 Zira Gadiel gibi kimselerin gözünde diğer herkes, kendi amaçlarına gitmekte kullanılan bir kukladan ibâretti ve Saul artık Altay’dan bile daha tehlikeli bir hâle gelmişti. Zira bilgi silahtı ve Saul, Gadiel hakkında gerektiğinden fazla bilgiye sahipti.
 Gadiel, çevresine hayatta kaybedeceği herhangi bir şey olmadığı için, üç beş kuruşa insân canına kıyabilecek ve hapiste yatmayı da tatil olarak görebilecek bir yığın serseri toplamıştı.
 Bunlardan birkaçını Saul’un peşine taktı. Altay ile buluştuğunu öğrenince, o ân tek düşündüğü şey ikisinin de bir an önce yok edilmesi gerektiği idi.
Gadiel’in köpekleri, onlara ateş açmak üzere arabalarını yaklaştırırken Altay bir şeylerin ters gittiğini anladı. Arabanın siyah kaplı camından silah uzatıldığını gördüğünde, hiç düşünmeden Saul’un üzerine kapanarak ona gelecek olan kurşunları engellemiş oldu. Zira Saul’un arkası arabaya dönüktü ve hiçbir şeyi görmesi mümkün değildi.
  Altay kanlar içinde yerde yatarken, adamlar hızla gözden kayboldular.
  Saul Altay’a, “Altay, neden kendini fedâ ettin?” diye haykırdı şaşkınlık, korku ve üzüntü içinde.
 Altay, “Üzülme Saul, zamânı Tanrı yaşar. Masum oğlun Benyamin’e iyi bak, ailene sahip çık. Tanrı ne dilerse o olur. ” dediği ve gözlerini kapattığı ân Dokuz görünür oldu ve “Tanrı’yı içtenlikle andın Altay” dedi bu dünyâda son kez ve Altay’ın alnına dokunduğu ân, Altay ve Dokuz farklı bir boyuta geçmişlerdi.
 Altay bu boyuttan, yerde kanlar içerisinde yatan kendi vücudunu seyredebiliyordu.
 “Sonunda o ân geldi ha Dokuz?” dedi metânetle.
  “Altay, ömrünü amacın için harcadın ve bu amaçla tutarlı bir şekilde fedâ ettin. Doğrusu, bunu seçmeyerek kendi hayâtına devâm edebilirdin. Sen, adanmışlık ilkesinin bu dünyâda gövde bulmuş hâli olarak, tüm kusurların ve tüm içtenliğinle yaşadın. Bu yüzden sana bir seçim şansı tanındığını bildirmek için gönderildim.”
“Nasıl bir seçimmiş bu Dokuz?”
 “Sana daha önce Senaryo Canavarından bahsetmiştim. İnsânların zihinlerinde yer etmiş tüm anlatıları kendisine hammadde yapabilen kötücül bir ruh. Bu anlatılar dünyâ masalları olabilir, dizi veyâ sinema senaryoları olabilir. Kısacası, başka bir zihin tarafından yaratılmış herhangi bir kurguyu kullanarak, musallat olduklarını o kurgunun evrenine hapsedebilir. Yani, bu kurguyu şu ân içinde yaşadığın dünyâya benzer bir hâle dönüştürebilir. Kendisinin böyle bir kurgu yapma yeteneği yoktur ama bâzen insân türünde öykü anlatıcılarının edebî eserlerini bâzen Karaçalan Canavarı’nın kara kurgularını kullanıp bunları kendi amaçları doğrultusunda  kullanabilir demiştim.”
“Evet hatırlıyorum.”
“Altay, her aracın birden fazla fonksiyonu vardır. Meselâ bir bıçağı meyve soymak için de kullanabilirsin, adam öldürmek için de. Bu senin niyetinle alakalı.”
“Evet, ama bunun konumuzla ne alakası var Dokuz?”
“Aynı şekilde, kötücül ruhları da kendi amaçların için yönlendirebilirsin. Bu yöntemle değiştirilmiş bir Senaryo Canavarı aracılığı ile, ölüp gitmek ile kendi seçeceğin bir öyküye hapsedilmek arasında bir seçim şansı verildi.”
“Ama benim aklımda içinde yaşamaya uygun hiçbir öykü yok.”
“Merak etme Altay. Şu ân içinde bulunduğumuz boyutta, sana 9 günlük bir izin verildi. Kendi öykünü gene kendin yazabilirsin. 9 sayfalık bir öykü yazma hakkın var. Dolayısı ile seçtiğin kelimelere dikkat etmelisin. Az kelime ile çok şey anlatmalısın. Mümkün olduğunca soyut kelimeler kullanmalısın ki, okuyucu kendi yorumunu da katabilsin?”
“İyi ama neden yazabileceğim son öykünün okuyucuya ulaşmasını isteyeyim ki? Ölüp gitsem de, bu öyküye hapsolsam da zâten bu dünyâ ile bağlantım kalmayacaktır.”
“İyi düşün Altay. Bu dünyâ ile bağlantının kalıp kalmaması da, senin yazacağın bu yeni öykünün içeriği ile alakalı. Bazı kurallar dışında, istediğin gibi şekillendirebilirsin bu öyküyü. Aslında bunlara kural da denemez. Zira kimsenin doğrudan bir kural belirlediği yok. Ama Senaryo Canavarı’nın bir öyküyü, bir dünyâya çevirip seni oraya hapsedebilmesi her zaman mümkün olmuyor. Bazı koşulların sağlanması gerekiyor.”
“Senaryo Canavarı’nın büyüsünün çalışması için gereken koşullar nelerdir?”
“Aslında diğer tüm koşullar, Senaryo Canavarı’nın ihtiyaç duyduğu bir kritere dayanır. Senaryo Canavarı’nın kullanacağı öykü, ne kadar çok insana ulaşırsa ve onların zihinlerine kendisini yerleştirirse ve onlara iyi hissettirirse bu büyülü kodun çalışma ihtimali o kadar büyüktür.”
“Yani şu reyting belâsından bir türlü kurtulamıyorum öyle mi?”
“Öyle de denilebilir. Dolayısı ile yazacağın öykü, milyonlara ulaşacak türde olmalıdır. Onlara iyi hissettirmelidir. Bu yüzden, yapman gerekenleri az çok tahmin edebilirsin.”
“Yani kitlelere yaranmam mı gerekiyor? Bunu beceremediğimi çok iyi biliyorsun Dokuz. İnanmadığım sözü söylemekte zorlanıyorum.”
“İnanmadığın sözü söylemek zorunda değilsin Altay. Yeter ki onları kötü hissettirecek sözleri söyleme. Mesela, kendini ilah ilan ettiğin öykü işe yaramaz. Kimse bu kadar kibirli birisini sevmez. Kendini ölümsüz ilan edeceğin, çok güçlü ve kusursuz ilan edeceğin bir öykü işe yaramaz. Bu dünyanın siyâsî ve dini ayrımları birisine iyi hissettirse diğerine kötü hissettirecektir. Dolayısı ile senin öykün dünyevî ve siyâsî sınıflardan münezzeh olmalıdır.”
“Doğrusu dünyevî sınıflardan bağımsız düşünmekte gerçekten zorluk çekiyorum. Ama insânların ve hatta tüm canlıların ortak olarak hoşuna gidebilecek şeyler düşünebilirim belki.”
“Kendi ruhuna yönel Altay. Nasıl bir dünyâ tasviri seni, tüm kimliklerinden bağımsız olarak iyi hissettirirdi?”
“Doğrusu ben Moğolistan’ın dağlarında bir geyik çobanı bir Tsaatan olsa idim, çok daha mutlu bir hayatım olurdu eminim. Çünkü onların dünyâsı hasbelkader bozulmamış, hâlen yeşil. El değmemiş bir kültür. Zorlukları ile güzel bir aile hayâtı. Hayvanlarla, bitkilerle iç içe geçen bir hayât.”
“Albız sistemi dediğin sistemden bunalan milyonlarca insana, ortaya koyduğun bu hayat tasavvuru bir sığınak olabilir Altay. Neden şansını denemiyorsun, 9 günün var.”
“Daha Şantajcı Kuş öyküsünü bitirmek bile nasîb olmadı Dokuz.”
“Bu yönde üzülme. Kardeşin Aru’ya bu öyküyü ulaştırma görevi de benim. O senin adına yayınlayacaktır. Bu arada Şantajcı Kuş’un 8 bölümünü bitirdin. Şöyle bir fikrim var. Bir taşla iki kuş vurabilirsin. Yazacağın öyküyü, Şantajcı Kuş’un 9. bölümü olarak yaz. Öyle bir şekilde kurgula ki, iki öyküyü ayrı ayrı da dağıtsan kitlelere yayılsın ve birbirlerini beşlerin bu öyküler.”
“Dokuz, söylediklerin gayet mantıklı ve aklıma çok iyi bir fikir geldi. Ama sana bir şey sormak istiyorum.”
“Buyur Altay.”
“Eğer başarılı olursam, benimle o öyküde de yoldaş olmak ister misin?”
“Daimâ.”
“Sağol. Öykünün ismini bile buldum: Sığınak Dünya”
“Çok iyi görünüyor. Eminim, Albız sisteminden bunalanların sığınacağı bir dünyâ olur bu öykü!”…

 # 8. BÖLÜM: SIĞINAK DÜNYA
Adam uyandığında, kuş seslerinin, türlü türlü hayvanların cıvıltılarının arasında bir nehrin yanında buldu kendisini. Üstünde sadece gayet sade, beyaz bir kıyafet başında yüzünü örten bir tür şapka vardı. 
 Kıyafetin yakasında şöyle yazıyordu: “27, Adanmışlık”
  
Ufka doğru baktığında, dorukları karlarla ve bembeyaz bulutlarla kaplı bir dağ silsilesi görünmekteydi. 
  Dağın eteklerinde çadır benzeri yapılar ve yanan ateşi görüyordu.
  Oraya ulaşarak ne olup bittiğini öğrenmeye karâr verdi, ama çok sık ağaçlarla kaplı ormanı geçmesi gerekiyordu. Ormana girdiğinde vahşi hayvanlarla karşılaşabileceğini düşünüp ürkmüyor değildi ama sanki büyülenmiş gibi huzurlu hissediyordu zira ömründe bu kadar hoş kokuların; amber renginde, kızıl, açık yeşil bitkilerin, rüzgarla savrulup içinde balıkların oynaştığı dupduru nehre karışan yaprakların cümbüşüne şahit olmamıştı. Her çeşit ağaç ve çalılığın içinde bir tanesi dikkatini çekti. Börtlene benzeyen kırmızı bir meyvesi vardı bu ağacın. Zehirli bir meyve olup olmadığını düşünmeden ağzına götürdü. Ömründe böyle güzel bir meyve yememiş olacaktı, zira meyveyi ağzına götürmeden sâdece kokusuyla bile doyacak gibi oldu.
 Sonunda ormanı geçtiğini anladı, ateşin dumanını rahatlıkla görebiliyordu.
 Az ileride, kadınlı erkekli bir topluluk kendisini izliyor gibiydi. Hepsi, kendisininkine benzer beyaz kıyafetler giymişti ve hepsinin yakasında da benzer yazılar gördü. Onların da yüzleri, kendisininki gibi bir tür şapkanın öne doğru eğilen püskülleri ile kısmen kapatılmıştı.
 Özellikle birisi dikkatini çekti ve ona yöneldi: “9, Olgunluk”
 “Hoşgeldin Yirmi yedi, bizde seni bekliyorduk.”, diye seslendi üstünde 9 numara yazan adam. Demek birbirlerine bu numaralar ile sesleniyorlardı.
 “Beni mi bekliyordunuz? Doğrusu seni tanıyor gibiyim, ama sanırım hafızamı kaybettim. Çünkü, birden bire kendimi ormanın ortasında bulmam dışında hiçbir şey hatırlamıyorum.”
 “Öldün Yirmi Yedi” dedi Dokuz hesapsızca ve ekledi, “Dolayısı ile bu hafıza kaybı normal. Zira, dünyaya dair sınıflandırmalardan çok uzaktasın artık. Ama, hatırlaman gereken kadarını zamanla hatırlayacaksın.”
“Öldüm mü? Burası neresi o hâlde. Mahşer mi, Araf mı? Belli ki Cennet olmalı. Doğrusu hiç böyle güzel hayâl etmemiştim. Vay be gerçekmiş.”
“Burası Mahşer de, Araf da, Cennet de değil Yirmi Yedi. Burası, ikinci bir şans verilenlerin dünyâsı. Senin geldiğin yerdeki ile aynı fiziksel yapılar, aynı dağlar, aynı nehirler var. Ama el değmemiş halleri ile. ”
“Ama, bana böyle bir şans neden verildi?”
“Çünkü sen adanmıştın Yirmi Yedi. Adanmışlığın gövde bulmuş hâli olmalısın ki, sana bu ilkeyi temsilen burada bulunma hakkı verildi. Diğerlerinin yakalarına bak; Ciddiyet, Sorumluluk, İnce Düşüncelilik. Seninle birlikte, kadınlı erkekli tam 27 kişi olduk. Kendimize Göktekiler diyoruz. Zira bu yeni dünyânın tam olarak nerede olduğunu bilmiyoruz. İnsân-dünyâsındaki kimselerden söz ederken “Kara Yerdekiler” diyoruz. Sebebini öğreneceksin yakında.”
“Öyle ise, sen de kendi geldiğin yerde Olgunluk ilkesinin bir numunesi olmalısın Dokuz?”
“Tevazu göstermek isterim, ancak görünen o ki, tam da öyle olmuş. Ama, biliyorsun her şeyin bir bedeli var. Bu bedel ise, henüz insân-dünyâsında yaşayan birisini rehberlik etme görevidir.”
“Yani sen de bu insân-dünyâsından birilerine rehberlik mi ediyorsun?”
“Evet. Ben bu vazifeyi kısmen başarmış olmalıyım ki ödülümü aldım.”
“Ödülün ne idi?”
“Hem bu yeni dünyâda hem de geldiğim yerde yaşama yetkisi. Gelip gidebiliyorum.”
“Demek bize de böyle bir yetki verilecek.”
“Bunu bilmiyorum Yirmi Yedi.”
“Peki, rehberlik yaptığın kişi şu ân ne durumda Dokuz?”
“Tam karşımda.”
“Ben mi? Dediğim gibi, ben hiçbir şey hatırlamıyorum. Peki neden ben seçildim?”
“Seni kimse seçmedi Yirmi Yedi. Sen seçilmeye uygun ve hazır idin, çünkü inanmıştın. Şimdilik boş verelim bunları Yirmi Yedi. Sana burayı iyice tanıtmak istiyorum. Burada, bizim gibilerden 27 kişi olduğunu söylemiştim. Ancak bunun yanında, Sığınak Dünyâ’nın yerlileri ve Bilinmezlerin memurları da vardır. İlkinden olan kimselerle seni tanıştıracağım. Ama ikinci kesimi ise biz bulamayız. Onlar gerektiğinde bizi bulurlar.”

Dokuz ve Yirmi Yedi, birlikte Sığınak Dünyânın bu bölgesini gezmeye koyuldular. Onlara Dokuz’un Colda adlı yardımcısı eşlik ediyordu. Colda yerlilerdendi. Beline kadar uzanan kapkara saçları, elâ gözleri, yay gibi kaşlarıyla ciddi bakışlı bir genç kızdı. Başında yerlilere özgü, gümüşten yapılma bir başlık vardı. Başlığın ortasında bir güneş sembolü apaçık görünüyor, yanlarında ise bir geyiğin boynuzlarına benzer motifler bulunuyordu.
Colda annesini ve babasını kaybettiğinde Dokuz ona sahip çıkmış ve eğitimiyle ilgilenmişti.
Yirmi Yedi bunu öğrendiğinde, bir çocuğun saflığı ile Dokuz’a : “Demek Sığınak Dünyâ’da da acılar eksik olmuyor.” dediğinde, “Anlamlı bir hayât ancak acılar ile mümkün” diye karşılık verdi Dokuz.
Bu düşünce tarzına hiç yabancı hissetmemişti. Zirâ acı yoksa, san’ât yok, edebiyat yok, felsefe yok. Acı olmadan, hepsi anlamdan yoksun birer oyuncak değil de nedir?
Hepsi, anlamı yaratıp acıyı dindirmek için icad edilmedi mi?
Birlikte yerlilerin köyüne geldiklerinde karşılarında oldukça güleryüzlü ve içten insanlar buldular. 
Yerlilerin konuştuğu dile sanki aşina gibiydi, biraz kulak kabartsa, biraz çaba gösterse anlayacak gibi idi. Ama Colda, her iki dili de bildiği için aralarındaki iletişi o sağlıyordu.
 Oradaki çadırlardan birisine misafir edildiler. Onların geleceği daha önceden haber verilmiş gibi, kocama bir sofra hazırlanmış ve yere bağdaş kurularak sofranın başına geçilmişti. Evin reisi konumundaki yaşlı adam, sofranın en başına oturup göğe ellerini açarak bir tür duâ okudukça Colda çeviriyordu: 
“Ey bilinmezler bilinmezi, sistemler sistemi Kutlu Gök. İşte atalarımızın efsanelerinde haber verdiği bahadırlardan birisi daha bugün konuğumuzdur. O da kurucu atamız gibi, dokuz kat yerden mi, yoksa dokuz kat gökten mi düştü bilmeyiz ama o bize senin emanetindir. Bize bunu bilmek yeter.”
Daha sonra, hepsi birden bir andı tekrarlamaya koyuldular:

“Bizi güçlü kılacağına olan inancımızla çalıştık, senin kutlu yolunda emek ettik, emeğimizin karşılığında Doğa Ana'nın nimetlerine ulaştık.
 Aç, açıkta olan kardeşlerimiz için daha çok çalışıp daha çok emek etmeye ant içtik. 
 Yorgun düşüp kutlu yolunda geri kalmamamız için bizi nîmetlerinden yoksun bırakma yüce Gök.
 Göğümüze ant olsun! 
 Erdemlilik yolundakilere aş olsun!”
 Son cümle söylendiğinde hepsi birden iştahla yemeye koyuldular.
 Yemek bittiğinde Yaşlı Adam sevinç içerisinde konuşmaya başladı ve gençler de aynı sevinçle dinliyorlardı:
 Bilge kaplumbağanın ruhu bize neler öğretir, hele bir dinleyin!

 Sığınak Dünyâ’yı koru…

 Önce kendi içinde bir Sığınak Dünyâ yaratmalısın. Bir kaplumbağanın kendi korunağını sırtında taşıdığı gibi, sen de kendi Sığınak Dünyâ’nı gittiğin her yere götüreceksin ve diyeceksin ki:
 Bir sığınak yarattım kendi içimde, ben nereye gidersem o da benimle…
 İçindeki sığınağı korumalısın ki, dışındaki sığınak korunsun.
 İçimdeki sığınak öyle bir yer ki, yağız yılkılarına atlayıp ayperili ormanlarla dolu esenlik yurdunun dört bir yanına koşturan, güneş yüzlü, yağmur yürekli, ay tenli kızları; ileride atalarına benzemek için kılıç kuşanıp güreş tutan çelik yürekli oğulları; içeceklerle dolu çamçakları, hoş kokulu aşları ile sevinç dolu toyları... Tüm dünyâya yayılmış gök kubbeli otağları, üzerinden kar eksik olmayan kutlu dağları. Bu öyle bir dünyâki burada ciddiyetsizliğin zerresi yoktur ancak herkes içtenlikle güler. 
  Sığınak Dünyâ’da, kişioğlunun değeri sahip olduğu güçle değil, erdemlilik yolunda Yüce Gök’e adanmışlığı ile ölçülür.
 Yiğitçe yaşamanın ahmaklık sayılmadığı, bir dünyâ olarak kalmalıdır bu yer. 
 İşte senin görevin, dışındaki sığınağa, içindeki sığınaktan ruh üflemektir.
 Bir gün yüreğinde kurduğun sığınak, dışındaki dünyaya belki oradan da Kara Yer adlanan bataklığa saçılacak; Kara Yeri yeniden aydınlatacak, o bataklığın her yanını yeniden yeşillendirecek, onu güzelliklerle dolu bir uçmağa çevirecektir.
  O yüzden, Kara Yerde de, Sığınak Dünyâda da, senin içindeki güzellikleri andıran ne varsa korumak senin sorumluluğundur.
 Aileni, sevdiklerini, yurdunu koru!
 Kutlu suları koruyup, suları kirletenlere karşı caydırıcı ol!
 Kuş seslerinden yoksun kalmak istemiyorsan, onların yuvalarını koru!
 Atlarla bir olup, geniş bozkırlarda dolaşmak istiyorsan, atları ve bozkırları koru!
 Doğanın verdiği nimetten yoksun kalmak istemiyorsan, nimet yere düşmüşse kaldır; bu nimete gereksinimi olan kardeşlerini hatırlar; nimeti böl, bölüştür.
 Dışarıdaki dünyâların, içindeki sığınağa benzemesini istiyorsan, dış dünyâları her türlü pislikten arındır.
 Çöplerin yeri, Toprak Ana’nın kutlu teni değildir.
 Toprak Ana’ya saygısızlık edip onun kutlu tenini kirletenleri uyar.
 
 Çıyanlar, yılanlar, domuzlar gerçekte masumdurlar. Ancak çıyanların, yılanların, domuzların ruhları, insan görünümündekilerin ruhlarına bulanmışsa; onları çıkarcılara, yalancılara, doyumsuzlara dönüştürürler.
Kişi görünümlü çıkarcı çıyanlardan, yalancı yılanlardan, doyumsuz domuzlardan bunaldığında; aynen bir kaplumbağanın kendi kabuğuna çekildiği gibi sen de yüreğinde yarattığın kendi sığınağına, içinde dirilttiğin kutlu otağına çekileceksin.

 Kendi sığınağını yaratmaya, kendi gövdenin ve ruhunun sarmalında başladın.
 O halde, kendi gövdenin ve ruhunun sağlığından ve bakımından da sorumlusun.
 Ay’ın, dünyâ etrafında dönmesi gibi; gezegenlerin Güneş etrâfında dönmesi gibi, denizlerde girdapların oluşturduğu spiraller gibi, sen de kendi çevrende bir sarmal çizerek çevrenek, içindeki esenlik dolu Sığınak Dünyâ’yı, dışarıdaki dünyâlara yayacaksın.
 Bıkmadan, usanmadan Kara Yer denilen bataklığı da Sığınak Dünyâ’ya dönüştürmek için çalışacaksın.

 Dengeyi koru!

Bir gün öyle, bir gün böyle olma!
Sırtında öncesiz ve sonsuz bir kutlu amacın yükü var; dengesiz yürürsen savrulursun.
Aşırılığı ve kıtlığı önleyip duru kal!
Bir kaplumbağa sırtındaki yükle tepetaklak olursa, kendisini düzeltemeyip yolundan yoksun kalır.

Anlayışını koru!
Herkes senin taşıdığın kadar ağır yükleri taşıyamayabilir.
Onlar yorulsa da, onları kınamayıp yüklerine ortak ol!
Arkana bile bakmadan, Yüce Gök’ün kutlu erdemlilik yolunda yürümeyi sürdür.

Soğukkanlılığını koru!
Ey kağlumbağa ruhunun öğrencisi; senin sırtında böyle büyük bir amacın yükü varken, çocukça heyecanlara, aldanışlara, kaygılara yenilerek soğukkanlılığını yitirme!
Mükemmel olanı değil, görevin ne ise onu yap!

Odaklanmayı koru!
Seni Yüce Gök’ün yolundan, yüce amaca odaklanmaktan alıkoyan varlıklardan uzaklaş!
Aynı anda taşıyamayacağın yükleri, sırtına yüklemekten geri dur!
Her işin bir sırası vardır.

Geçmişi koru!

Geçmişinden de sorumlusun, çünkü geçmişini de sırtında taşırsın. Geçmişte sana esenlik ve güven duygusu veren hiçbir varlığa sırtını dönme!
En sevdiğin içeceği, kahrını en çok çeken çamçakla iç!
Şarkılarını hep, tellerini en çok inlettiğin saz ile söyle!
Çünkü onlara senin ruhundan, içinde kurduğun sığınağından bir soluk üflenmiştir.
Onlar artık senin bir parçandır.

Akışı koru!
Kaplumbağa; ölümsüzlüğü, süreğenliği anımsatır!
Unutma ki, en büyük gölleri yaratan güç, damlaların sürekliliğidir, büyüklüğü değil.
Akışı sürdür, süreğen ol!
Akış, geçmiş ile gelecek arasındaki köprüdür.
Bu köprüyü bakımsız bırakırsan, geleceği unut!

Geleceğini koru!
Bundan yıllar sonra, kendini dağın hangi yamacında görmek istiyorsun?
İşte, o gelecekteki halinden de sorumlusun.
Gelecekteki ruhun, geriye dönüp baktığında şimdiki ruhuna kızacağı hiçbir işe girişme!


Yaşlı adam sözlerini bitirdiğinde bir alkış kopuverdi!
Belli ki bu tertemiz için bu sözler, birer efsun gibi etkili ve şifa vericiydi. 
Ancak Altay, Colda’nın çevirisini dinlerken bir yığın soru belirdi aklında.
Kara Yer de neresi idi, kaç tane dünyâ vardı, Yüce Gök ne veya kim idi?

Kara Yeri sordu Dokuz’a ilk olarak. 
“Sığınak dünyânın yerlileri, senin geldiğin dünyâyı kirlenmiş olarak gördüklerinden, o dünyâdan Kara Yer diye bahsederler”
“Eh, pek de haksız değiller Dokuz. Şimdi o dünyâya dair birçok şeyi anımsıyorum. Teknoloji uğruna ödenen bedel, doğanın ve insânlığın kendisi olmuştu.”
“Haklısın. Sığınak Dünyânın yerlileri doğru yoldadır Yirmi Yedi. Biz ise, Kara Yer ile Sığınak Dünyâ arasında bir köprü olmalıyız. Teknoloji de bir araçtır ve onun iyi veya kötü oluşunu, kullananın niyeti belirler. Biz teknolojiyi, bu yaşlı bilgenin çok duru sözlerle anlattığı bu doğal toplum kaideleri üzerine yükseltmeliyiz. Doğanın ve teknolojinin aynı anda varolması mümkün.
 Kara Yerde elde edilmiş tecrübeler, kitaplarda, bilgisayar sistemlerinde saklanıyor. Oradaki sistemin kendisi artık yarı-şuurlu bir organizmaya dönüşerek, kendisini geliştirme yolunda geri kalan tüm organizmaları bir tür kobaya dönüştürdü. O hâlde, biz Kara Yerde birçok can feda edilerek, birçok bedel ödenerek, birçok acı çekilerek elde edilmiş bu tecrübeyi süzerek, Sığınak Dünya’ya taşıyabilir ve burada kendi medeniyetimizi inşâ edebiliriz.”
